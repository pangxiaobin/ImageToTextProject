[
    {
        "title":"蝉",
        "dynasty":"唐代",
        "author":"李商隐",
        "content":"\n      本以高难饱，徒劳恨费声。五更疏欲断，一树碧无情。\n薄宦梗犹泛，故园芜已平。烦君最相警，我亦举家清。\n    "
    },
    {
        "title":"金陵图",
        "dynasty":"唐代",
        "author":"韦庄",
        "content":"\n      谁谓伤心画不成，画人心逐世人情。\n君看六幅南朝事，老木寒云满故城。\n    "
    },
    {
        "title":"赠阙下裴舍人",
        "dynasty":"唐代",
        "author":"钱起",
        "content":"\n      二月黄莺飞上林，春城紫禁晓阴阴。\n长乐钟声花外尽，龙池柳色雨中深。\n阳和不散穷途恨，霄汉长怀捧日新。\n献赋十年犹未遇，羞将白发对华簪。\n    "
    },
    {
        "title":"阙题",
        "dynasty":"唐代",
        "author":"刘昚虚",
        "content":"\n      道由白云尽，春与青溪长。时有落花至，远随流水香。\n闲门向山路，深柳读书堂。幽映每白日，清辉照衣裳。\n    "
    },
    {
        "title":"奉和中书舍人贾至早朝大明宫",
        "dynasty":"唐代",
        "author":"岑参",
        "content":"\n      鸡鸣紫陌曙光寒，莺啭皇州春色阑。\n金阙晓钟开万户，玉阶仙仗拥千官。\n花迎剑珮星初落，柳拂旌旗露未干。\n独有凤凰池上客，阳春一曲和皆难。\n    "
    },
    {
        "title":"东郊",
        "dynasty":"唐代",
        "author":"韦应物",
        "content":"\n      吏舍跼终年，出郊旷清曙。\n杨柳散和风，青山澹吾虑。\n依丛适自憩，缘涧还复去。\n微雨霭芳原，春鸠鸣何处。\n乐幽心屡止，遵事迹犹遽。\n终罢斯结庐，慕陶直可庶。\n    "
    },
    {
        "title":"九日登望仙台呈刘明府容",
        "dynasty":"唐代",
        "author":"崔曙",
        "content":"\n      汉文皇帝有高台，此日登临曙色开。\n三晋云山皆北向，二陵风雨自东来。\n关门令尹谁能识，河上仙翁去不回。\n且欲近寻彭泽宰，陶然共醉菊花杯。\n    "
    },
    {
        "title":"子夜吴歌·冬歌",
        "dynasty":"唐代",
        "author":"李白",
        "content":"\n      明朝驿使发，一夜絮征袍。\n素手抽针冷，那堪把剪刀。\n裁缝寄远道，几日到临洮。\n    "
    },
    {
        "title":"石鱼湖上醉歌",
        "dynasty":"唐代",
        "author":"元结",
        "content":"\n      序：漫叟以公田米酿酒，因休暇，则载酒于湖上，时取一醉。欢醉中，据湖岸，引臂向鱼取酒，使舫载之，偏饮坐者。意疑倚巴丘酌于君山之上，诸子环洞庭而坐，酒舫泛泛然触波涛而往来者。乃作歌以长之。\n石鱼湖，似洞庭，夏水欲满君山青。\n山为樽，水为沼，酒徒历历坐洲岛。\n长风连日作大浪，不能废人运酒舫。\n我持长瓢坐巴丘，酌饮四坐以散愁。\n    "
    },
    {
        "title":"喜外弟卢纶见宿",
        "dynasty":"唐代",
        "author":"司空曙",
        "content":"\n      静夜四无邻，荒居旧业贫。雨中黄叶树，灯下白头人。\n以我独沉久，愧君相见频。平生自有分，况是蔡家亲。\n    "
    },
    {
        "title":"酬程延秋夜即事见赠",
        "dynasty":"唐代",
        "author":"韩翃",
        "content":"\n      长簟迎风早，空城澹月华。星河秋一雁，砧杵夜千家。\n节候看应晚，心期卧亦赊。向来吟秀句，不觉已鸣鸦。\n    "
    },
    {
        "title":"玉台体",
        "dynasty":"唐代",
        "author":"权德舆",
        "content":"\n      昨夜裙带解，今朝蟢子飞。\n铅华不可弃，莫是藁砧归。\n    "
    },
    {
        "title":"赠内人",
        "dynasty":"唐代",
        "author":"张祜",
        "content":"\n      禁门宫树月痕过，媚眼惟看宿鹭窠。\n斜拔玉钗灯影畔，剔开红焰救飞蛾。\n    "
    },
    {
        "title":"宫词·故国三千里",
        "dynasty":"唐代",
        "author":"张祜",
        "content":"\n      故国三千里，深宫二十年。\n一声何满子，双泪落君前。\n    "
    },
    {
        "title":"送李中丞之襄州 \/ 送李中丞归汉阳别业",
        "dynasty":"唐代",
        "author":"刘长卿",
        "content":"\n      流落征南将，曾驱十万师。\n罢归无旧业，老去恋明时。\n独立三边静，轻生一剑知。\n茫茫江汉上，日暮欲何之。\n    "
    },
    {
        "title":"江州重别薛六柳八二员外",
        "dynasty":"唐代",
        "author":"刘长卿",
        "content":"\n      生涯岂料承优诏，世事空知学醉歌。\n江上月明胡雁过，淮南木落楚山多。\n寄身且喜沧洲近，顾影无如白发何。\n今日龙钟人共弃，愧君犹遣慎风波。\n    "
    },
    {
        "title":"自夏口至鹦鹉洲夕望岳阳寄源中丞",
        "dynasty":"唐代",
        "author":"刘长卿",
        "content":"\n      汀洲无浪复无烟，楚客相思益渺然。\n汉口夕阳斜渡鸟，洞庭秋水远连天。\n孤城背岭寒吹角，独树临江夜泊船。(独\n树\n 一作：“戍”)\n贾谊上书忧汉室，长沙谪去古今怜。\n    "
    },
    {
        "title":"寻南溪常山道人隐居 \/ 寻南溪常道士",
        "dynasty":"唐代",
        "author":"刘长卿",
        "content":"\n      一路经行处，莓苔见履痕。白云依静渚，春草闭闲门。\n过雨看松色，随山到水源。溪花与禅意，相对亦忘言。\n    "
    },
    {
        "title":"隋宫",
        "dynasty":"唐代",
        "author":"李商隐",
        "content":"\n      紫泉宫殿锁烟霞，欲取芜城作帝家。\n玉玺不缘归日角，锦帆应是到天涯。\n于今腐草无萤火，终古垂杨有暮鸦。\n地下若逢陈后主，岂宜重问后庭花。\n    "
    },
    {
        "title":"酬郭给事 \/ 赠郭给事",
        "dynasty":"唐代",
        "author":"王维",
        "content":"\n      洞门高阁霭馀辉，桃李阴阴柳絮飞。\n禁里疏钟官舍晚，省中啼鸟吏人稀。\n晨摇玉佩趋金殿，夕奉天书拜琐闱。\n强欲从君无那老，将因卧病解朝衣。\n    "
    },
    {
        "title":"酬张少府",
        "dynasty":"唐代",
        "author":"王维",
        "content":"\n      晚年唯好静，万事不关心。自顾无长策，空知返旧林。\n松风吹解带，山月照弹琴。君问穷通理，渔歌入浦深。\n    "
    },
    {
        "title":"终南山",
        "dynasty":"唐代",
        "author":"王维",
        "content":"\n      太乙近天都，连山接海隅。白云回望合，青霭入看无。\n分野中峰变，阴晴众壑殊。欲投人处宿，隔水问樵夫。\n    "
    },
    {
        "title":"听蜀僧濬弹琴 \/ 听蜀僧浚弹琴",
        "dynasty":"唐代",
        "author":"李白",
        "content":"\n      蜀僧抱绿绮，西下峨眉峰。为我一挥手，如听万壑松。\n客心洗流水，馀响入霜钟。不觉碧山暮，秋云暗几重。\n    "
    },
    {
        "title":"赠孟浩然",
        "dynasty":"唐代",
        "author":"李白",
        "content":"\n      吾爱孟夫子，风流天下闻。红颜弃轩冕，白首卧松云。\n醉月频中圣，迷花不事君。高山安可仰，徒此揖清芬。\n    "
    },
    {
        "title":"秦中感秋寄远上人 \/ 秦中寄远上人",
        "dynasty":"唐代",
        "author":"孟浩然",
        "content":"\n      一丘常欲卧，三径苦无资。\n北土非吾愿，东林怀我师。\n黄金燃桂尽，壮志逐年衰。\n日夕凉风至，闻蝉但益悲。\n    "
    },
    {
        "title":"夜归鹿门山歌 \/ 夜归鹿门歌",
        "dynasty":"唐代",
        "author":"孟浩然",
        "content":"\n      山寺钟鸣昼已昏，渔梁渡头争渡喧。\n人随沙岸向江村，余亦乘舟归鹿门。\n鹿门月照开烟树，忽到庞公栖隐处。\n岩扉松径长寂寥，惟有幽人自来去。\n    "
    },
    {
        "title":"与诸子登岘山",
        "dynasty":"唐代",
        "author":"孟浩然",
        "content":"\n      人事有代谢，往来成古今。江山留胜迹，我辈复登临。\n水落鱼梁浅，天寒梦泽深。羊公碑字在，读罢泪沾襟。\n    "
    },
    {
        "title":"子夜吴歌·秋歌",
        "dynasty":"唐代",
        "author":"李白",
        "content":"\n      长安一片月，万户捣衣声。\n秋风吹不尽，总是玉关情。\n何日平胡虏，良人罢远征。\n    "
    },
    {
        "title":"送人东游",
        "dynasty":"唐代",
        "author":"温庭筠",
        "content":"\n      荒戍落黄叶，浩然离故关。高风汉阳渡，初日郢门山。\n江上几人在，天涯孤棹还。何当重相见，尊酒慰离颜。\n    "
    },
    {
        "title":"苏武庙",
        "dynasty":"唐代",
        "author":"温庭筠",
        "content":"\n      苏武魂销汉使前，古祠高树两茫然。\n云边雁断胡天月，陇上羊归塞草烟。\n回日楼台非甲帐，去时冠剑是丁年。\n茂陵不见封侯印，空向秋波哭逝川。\n    "
    },
    {
        "title":"春宫曲",
        "dynasty":"唐代",
        "author":"王昌龄",
        "content":"\n      昨夜风开露井桃，未央前殿月轮高。\n平阳歌舞新承宠，帘外春寒赐锦袍。\n    "
    },
    {
        "title":"古意呈补阙乔知之 \/ 古意 \/ 独不见",
        "dynasty":"唐代",
        "author":"沈佺期",
        "content":"\n      卢家少妇郁金堂，海燕双栖玳瑁梁。\n九月寒砧催木叶，十年征戍忆辽阳。\n白狼河北音书断，丹凤城南秋夜长。\n谁谓含愁独不见，更教明月照流黄。\n    "
    },
    {
        "title":"寄令狐郎中",
        "dynasty":"唐代",
        "author":"李商隐",
        "content":"\n      嵩云秦树久离居，双鲤迢迢一纸书。\n休问梁园旧宾客，茂陵秋雨病相如。\n    "
    },
    {
        "title":"凉思",
        "dynasty":"唐代",
        "author":"李商隐",
        "content":"\n      客去波平槛，蝉休露满枝。永怀当此节，倚立自移时。\n北斗兼春远，南陵寓使迟。天涯占梦数，疑误有新知。\n    "
    },
    {
        "title":"春宿左省",
        "dynasty":"唐代",
        "author":"杜甫",
        "content":"\n      花隐掖垣暮，啾啾栖鸟过。星临万户动，月傍九霄多。\n不寝听金钥，因风想玉珂。明朝有封事，数问夜如何。\n    "
    },
    {
        "title":"乌衣巷",
        "dynasty":"唐代",
        "author":"刘禹锡",
        "content":"\n      朱雀桥边野草花，乌衣巷口夕阳斜。\n旧时王谢堂前燕，飞入寻常百姓家。\n    "
    },
    {
        "title":"谷口书斋寄杨补阙",
        "dynasty":"唐代",
        "author":"钱起",
        "content":"\n      泉壑带茅茨，云霞生薜帷。竹怜新雨后，山爱夕阳时。\n闲鹭栖常早，秋花落更迟。家童扫萝径，昨与故人期。\n    "
    },
    {
        "title":"奉和贾至舍人早朝大明宫",
        "dynasty":"唐代",
        "author":"杜甫",
        "content":"\n      五夜漏声催晓箭，九重春色醉仙桃。\n旌旗日暖龙蛇动，宫殿风微燕雀高。\n朝罢香烟携满袖，诗成珠玉在挥毫。\n欲知世掌丝纶美，池上于今有凤毛。\n    "
    },
    {
        "title":"感遇·江南有丹橘",
        "dynasty":"唐代",
        "author":"张九龄",
        "content":"\n      江南有丹橘，经冬犹绿林。\n岂伊地气暖？自有岁寒心。\n可以荐嘉客，奈何阻重深。\n运命惟所遇，循环不可寻。\n徒言树桃李，此木岂无阴？\n    "
    },
    {
        "title":"子夜吴歌·夏歌",
        "dynasty":"唐代",
        "author":"李白",
        "content":"\n      镜湖三百里，菡萏发荷花。\n五月西施采，人看隘若耶。\n回舟不待月，归去越王家。\n    "
    },
    {
        "title":"芙蓉楼送辛渐",
        "dynasty":"唐代",
        "author":"王昌龄",
        "content":"\n      寒雨连江夜入吴，平明送客楚山孤。\n洛阳亲友如相问，一片冰心在玉壶。\n    "
    },
    {
        "title":"行路难·其二",
        "dynasty":"唐代",
        "author":"李白",
        "content":"\n      大道如青天，我独不得出。\n羞逐长安社中儿，赤鸡白雉赌梨栗。\n弹剑作歌奏苦声，曳裾王门不称情。\n淮阴市井笑韩信，汉朝公卿忌贾生。\n君不见昔时燕家重郭隗，拥篲折节无嫌猜。\n剧辛乐毅感恩分，输肝剖胆效英才。\n昭王白骨萦蔓草，谁人更扫黄金台？\n    "
    },
    {
        "title":"寄韩谏议 \/ 寄韩谏议注",
        "dynasty":"唐代",
        "author":"杜甫",
        "content":"\n      今我不乐思岳阳，身欲奋飞病在床。\n美人娟娟隔秋水，濯足洞庭望八荒。\n鸿飞冥冥日月白，青枫叶赤天雨霜。\n玉京群帝集北斗，或骑骐驎翳凤凰。\n芙蓉旌旗烟雾乐，影动倒景摇潇湘。\n星宫之君醉琼浆，羽人稀少不在旁。\n似闻昨者赤松子，恐是汉代韩张良。\n昔随刘氏定长安，帷幄未改神惨伤。\n国家成败吾岂敢，色难腥腐餐风香。\n周南留滞古所惜，南极老人应寿昌。\n美人胡为隔秋水，焉得置之贡玉堂。\n    "
    },
    {
        "title":"望岳",
        "dynasty":"唐代",
        "author":"杜甫",
        "content":"\n      岱宗夫如何？齐鲁青未了。\n造化钟神秀，阴阳割昏晓。\n荡胸生曾云，决眦入归鸟。(曾 通：层)\n会当凌绝顶，一览众山小。\n    "
    },
    {
        "title":"西施咏",
        "dynasty":"唐代",
        "author":"王维",
        "content":"\n      艳色天下重，西施宁久微。\n朝为越溪女，暮作吴宫妃。\n贱日岂殊众，贵来方悟稀。\n邀人傅香粉，不自著罗衣。\n君宠益娇态，君怜无是非。\n当时浣纱伴，莫得同车归。\n持谢邻家子，效颦安可希。\n    "
    },
    {
        "title":"青溪 \/ 过青溪水作",
        "dynasty":"唐代",
        "author":"王维",
        "content":"\n      言入黄花川，每逐清溪水。随山将万转，趣途无百里。\n声喧乱石中，色静深松里。漾漾泛菱荇，澄澄映葭苇。\n我心素已闲，清川澹如此。请留盘石上，垂钓将已矣。\n    "
    },
    {
        "title":"梦李白二首·其一",
        "dynasty":"唐代",
        "author":"杜甫",
        "content":"\n      死别已吞声，生别常恻恻。江南瘴疠地，逐客无消息。\n故人入我梦，明我长相忆。恐非平生魂，路远不可测。\n魂来枫叶青，魂返关塞黑。君今在罗网，何以有羽翼。\n落月满屋梁，犹疑照颜色。水深波浪阔，无使蛟龙得。\n    "
    },
    {
        "title":"赠卫八处士",
        "dynasty":"唐代",
        "author":"杜甫",
        "content":"\n      人生不相见，动如参与商。今夕复何夕，共此灯烛光！\n少壮能几时？鬓发各已苍！访旧半为鬼，惊呼热中肠。\n焉知二十载，重上君子堂。昔别君未婚，儿女忽成行。\n怡然敬父执，问我来何方？问答乃未已，驱儿罗酒浆。\n夜雨剪春韭，新炊间黄粱。主称会面难，一举累十觞。\n十觞亦不醉，感子故意长。明日隔山岳，世事两茫茫。\n    "
    },
    {
        "title":"送綦毋潜落第还乡 \/ 送别",
        "dynasty":"唐代",
        "author":"王维",
        "content":"\n      圣代无隐者，英灵尽来归。\n遂令东山客，不得顾采薇。\n既至金门远，孰云吾道非。\n江淮度寒食，京洛缝春衣。\n置酒长安道，同心与我违。\n行当浮桂棹，未几拂荆扉。\n远树带行客，孤城当落晖。\n吾谋适不用，勿谓知音稀。\n    "
    },
    {
        "title":"春泛若耶溪",
        "dynasty":"唐代",
        "author":"綦毋潜",
        "content":"\n      幽意无断绝，此去随所偶。\n晚风吹行舟，花路入溪口。\n际夜转西壑，隔山望南斗。\n潭烟飞溶溶，林月低向后。\n生事且弥漫，愿为持竿叟。\n    "
    },
    {
        "title":"宿业师山房期丁大不至 \/ 宿业师山房待丁大不至",
        "dynasty":"唐代",
        "author":"孟浩然",
        "content":"\n      夕阳度西岭，群壑倏已暝。松月生夜凉，风泉满清听。\n樵人归欲尽，烟鸟栖初定。之子期宿来，孤琴候萝径。\n    "
    },
    {
        "title":"感遇十二首·其四",
        "dynasty":"唐代",
        "author":"张九龄",
        "content":"\n      孤鸿海上来，池潢不敢顾。\n侧见双翠鸟，巢在三珠树。\n矫矫珍木巅，得无金丸惧？\n美服患人指，高明逼神恶。\n今我游冥冥，弋者何所慕！\n    "
    },
    {
        "title":"宿王昌龄隐居",
        "dynasty":"唐代",
        "author":"常建",
        "content":"\n      清溪深不测，隐处唯孤云。松际露微月，清光犹为君。\n茅亭宿花影，药院滋苔纹。余亦谢时去，西山鸾鹤群。\n    "
    },
    {
        "title":"寻西山隐者不遇 \/ 山行寻隐者不遇",
        "dynasty":"唐代",
        "author":"丘为",
        "content":"\n      绝顶一茅茨，直上三十里。扣关无僮仆，窥室唯案几。\n若非巾柴车，应是钓秋水。差池不相见，黾勉空仰止。\n草色新雨中，松声晚窗里。及兹契幽绝，自足荡心耳。\n虽无宾主意，颇得清净理。兴尽方下山，何必待之子。\n    "
    },
    {
        "title":"春思",
        "dynasty":"唐代",
        "author":"李白",
        "content":"\n      燕草如碧丝，秦桑低绿枝。\n当君怀归日，是妾断肠时。\n春风不相识，何事入罗帏。\n    "
    },
    {
        "title":"下终南山过斛斯山人宿置酒",
        "dynasty":"唐代",
        "author":"李白",
        "content":"\n      暮从碧山下，山月随人归。\n却顾所来径，苍苍横翠微。\n相携及田家，童稚开荆扉。\n绿竹入幽径，青萝拂行衣。\n欢言得所憩，美酒聊共挥。\n长歌吟松风，曲尽河星稀。\n我醉君复乐，陶然共忘机。\n    "
    },
    {
        "title":"梦李白二首·其二",
        "dynasty":"唐代",
        "author":"杜甫",
        "content":"\n      浮云终日行，游子久不至。\n三夜频梦君，情亲见君意。\n告归常局促，苦道来不易。\n江湖多风波，舟楫恐失坠。\n出门搔白首，若负平生志。\n冠盖满京华，斯人独憔悴。\n孰云网恢恢，将老身反累。\n千秋万岁名，寂寞身后事。\n    "
    },
    {
        "title":"寄全椒山中道士",
        "dynasty":"唐代",
        "author":"韦应物",
        "content":"\n      今朝郡斋冷，忽念山中客。涧底束荆薪，归来煮白石。\n欲持一瓢酒，远慰风雨夕。落叶满空山，何处寻行迹。\n    "
    },
    {
        "title":"宿府",
        "dynasty":"唐代",
        "author":"杜甫",
        "content":"\n      清秋幕府井梧寒，独宿江城蜡炬残。\n永夜角声悲自语，中天月色好谁看。\n风尘荏苒音书绝，关塞萧条行路难。\n已忍伶俜十年事，强移栖息一枝安。\n    "
    },
    {
        "title":"咏怀古迹五首·其四",
        "dynasty":"唐代",
        "author":"杜甫",
        "content":"\n      蜀主窥吴幸三峡，崩年亦在永安宫。\n翠华想像空山里，玉殿虚无野寺中。\n古庙杉松巢水鹤，岁时伏腊走村翁。\n武侯祠堂常邻近，一体君臣祭祀同。\n    "
    },
    {
        "title":"行宫",
        "dynasty":"唐代",
        "author":"元稹",
        "content":"\n      寥落古行宫，宫花寂寞红。\n白头宫女在，闲坐说玄宗。\n    "
    },
    {
        "title":"遣悲怀三首·其三",
        "dynasty":"唐代",
        "author":"元稹",
        "content":"\n      闲坐悲君亦自悲，百年多是几多时。\n邓攸无子寻知命，潘岳悼亡犹费词。\n同穴窅冥何所望，他生缘会更难期。\n惟将终夜常开眼，报答平生未展眉。\n    "
    },
    {
        "title":"金缕衣",
        "dynasty":"唐代",
        "author":"杜秋娘",
        "content":"\n      劝君莫惜金缕衣，劝君惜取少年时。\n花开堪折直须折，莫待无花空折枝。(花开 一作：有花)\n    "
    },
    {
        "title":"清明日宴梅道士房 \/ 宴梅道士山房",
        "dynasty":"唐代",
        "author":"孟浩然",
        "content":"\n      林卧愁春尽，开轩览物华。忽逢青鸟使，邀入赤松家。\n丹灶初开火，仙桃正落花。童颜若可驻，何惜醉流霞。\n    "
    },
    {
        "title":"遣悲怀三首·其二",
        "dynasty":"唐代",
        "author":"元稹",
        "content":"\n      昔日戏言身后事，今朝都到眼前来。\n衣裳已施行看尽，针线犹存未忍开。\n尚想旧情怜婢仆，也曾因梦送钱财。\n诚知此恨人人有，贫贱夫妻百事哀。\n    "
    },
    {
        "title":"琵琶行 \/ 琵琶引",
        "dynasty":"唐代",
        "author":"白居易",
        "content":"\n      元和十年，予左迁九江郡司马。明年秋，送客湓浦口，闻舟中夜弹琵琶者，听其音，铮铮然有京都声。问其人，本长安倡女，尝学琵琶于穆、曹二善才，年长色衰，委身为贾人妇。遂命酒，使快弹数曲。曲罢悯然，自叙少小时欢乐事，今漂沦憔悴，转徙于江湖间。予出官二年，恬然自安，感斯人言，是夕始觉有迁谪意。因为长句，歌以赠之，凡六百一十六言，命曰《琵琶行》。\n浔阳江头夜送客，枫叶荻花秋瑟瑟。\n主人下马客在船，举酒欲饮无管弦。\n醉不成欢惨将别，别时茫茫江浸月。\n忽闻水上琵琶声，主人忘归客不发。\n寻声暗问弹者谁？琵琶声停欲语迟。\n移船相近邀相见，添酒回灯重开宴。\n千呼万唤始出来，犹抱琵琶半遮面。\n转轴拨弦三两声，未成曲调先有情。\n弦弦掩抑声声思，似诉平生不得志。（不得\n志\n 一作：意）\n低眉信手续续弹，说尽心中无限事。\n轻拢慢捻抹复挑，初为《霓裳》后《六幺》（六幺 一作：绿腰）。\n大弦嘈嘈如急雨，小弦切切如私语。\n嘈嘈切切错杂弹，大珠小珠落玉盘。\n间关莺语花底滑，幽咽泉流冰下难。\n冰泉冷涩弦凝绝，凝绝不通声暂歇。(暂歇 一作：渐歇)\n别有幽愁暗恨生，此时无声胜有声。\n银瓶乍破水浆迸，铁骑突出刀枪鸣。\n曲终收拨当心画，四弦一声如裂帛。\n东船西舫悄无言，唯见江心秋月白。\n沉吟放拨插弦中，整顿衣裳起敛容。\n自言本是京城女，家在虾蟆陵下住。\n十三学得琵琶成，名属教坊第一部。\n曲罢曾教善才服，妆成每被秋娘妒。\n五陵年少争缠头，一曲红绡不知数。\n钿头银篦击节碎，血色罗裙翻酒污。(\n银\n篦 一作：云)\n今年欢笑复明年，秋月春风等闲度。\n弟走从军阿姨死，暮去朝来颜色故。\n门前冷落鞍马稀，老大嫁作商人妇。\n商人重利轻别离，前月浮梁买茶去。\n去来江口守空船，绕船月明江水寒。\n夜深忽梦少年事，梦啼妆泪红阑干。\n我闻琵琶已叹息，又闻此语重唧唧。\n同是天涯沦落人，相逢何必曾相识！\n我从去年辞帝京，谪居卧病浔阳城。\n浔阳地僻无音乐，终岁不闻丝竹声。\n住近湓江地低湿，黄芦苦竹绕宅生。\n其间旦暮闻何物？杜鹃啼血猿哀鸣。\n春江花朝秋月夜，往往取酒还独倾。\n岂无山歌与村笛？呕哑嘲哳难为听。\n今夜闻君琵琶语，如听仙乐耳暂明。\n莫辞更坐弹一曲，为君翻作《琵琶行》。\n感我此言良久立，却坐促弦弦转急。\n凄凄不似向前声，满座重闻皆掩泣。\n座中泣下谁最多？江州司马青衫湿。\n    "
    },
    {
        "title":"嫦娥",
        "dynasty":"唐代",
        "author":"李商隐",
        "content":"\n      云母屏风烛影深，长河渐落晓星沉。\n嫦娥应悔偷灵药，碧海青天夜夜心。\n    "
    },
    {
        "title":"遣悲怀三首·其一",
        "dynasty":"唐代",
        "author":"元稹",
        "content":"\n      谢公最小偏怜女，自嫁黔娄百事乖。\n顾我无衣搜荩箧，泥他沽酒拔金钗。(荩箧 一作：画箧)\n野蔬充膳甘长藿，落叶添薪仰古槐。\n今日俸钱过十万，与君营奠复营斋。\n    "
    },
    {
        "title":"清平调·其一",
        "dynasty":"唐代",
        "author":"李白",
        "content":"\n      云想衣裳花想容，春风拂槛露华浓。\n若非群玉山头见，会向瑶台月下逢。\n    "
    },
    {
        "title":"八阵图",
        "dynasty":"唐代",
        "author":"杜甫",
        "content":"\n      功盖三分国，名成八阵图。（名成 一作：名高）\n江流石不转，遗恨失吞吴。\n    "
    },
    {
        "title":"旅宿",
        "dynasty":"唐代",
        "author":"杜牧",
        "content":"\n      旅馆无良伴，凝情自悄然。寒灯思旧事，断雁警愁眠。\n远梦归侵晓，家书到隔年。沧江好烟月，门系钓鱼船。\n    "
    },
    {
        "title":"丽人行",
        "dynasty":"唐代",
        "author":"杜甫",
        "content":"\n      三月三日天气新，长安水边多丽人。\n态浓意远淑且真，肌理细腻骨肉匀。\n绣罗衣裳照暮春，蹙金孔雀银麒麟。\n头上何所有？翠微盍叶垂鬓唇。\n背后何所见？珠压腰衱稳称身。\n就中云幕椒房亲，赐名大国虢与秦。\n紫驼之峰出翠釜，水精之盘行素鳞。\n犀箸厌饫久未下，鸾刀缕切空纷纶。\n黄门飞鞚不动尘，御厨络绎送八珍。\n箫鼓哀吟感鬼神，宾从杂遝实要津。\n后来鞍马何逡巡，当轩下马入锦茵。\n杨花雪落覆白苹，青鸟飞去衔红巾。\n炙手可热势绝伦，慎莫近前丞相嗔！\n    "
    },
    {
        "title":"北青萝",
        "dynasty":"唐代",
        "author":"李商隐",
        "content":"\n      残阳西入崦，茅屋访孤僧。落叶人何在，寒云路几层。\n独敲初夜磬，闲倚一枝藤。世界微尘里，吾宁爱与憎。\n    "
    },
    {
        "title":"渭川田家",
        "dynasty":"唐代",
        "author":"王维",
        "content":"\n      斜阳照墟落，穷巷牛羊归。(斜\n阳\n 一作：光)\n野老念牧童，倚杖候荆扉。\n雉雊麦苗秀，蚕眠桑叶稀。\n田夫荷锄至，相见语依依。\n即此羡闲逸，怅然吟式微。\n    "
    },
    {
        "title":"送梓州李使君",
        "dynasty":"唐代",
        "author":"王维",
        "content":"\n      万壑树参天，千山响杜鹃。山中一夜雨，树杪百重泉。\n汉女输橦布，巴人讼芋田。文翁翻教授，不敢依先贤。\n    "
    },
    {
        "title":"鹿柴",
        "dynasty":"唐代",
        "author":"王维",
        "content":"\n      空山不见人，但闻人语响。\n返景入深林，复照青苔上。\n    "
    },
    {
        "title":"终南望余雪",
        "dynasty":"唐代",
        "author":"祖咏",
        "content":"\n      终南阴岭秀，积雪浮云端。\n林表明霁色，城中增暮寒。\n    "
    },
    {
        "title":"长信怨",
        "dynasty":"唐代",
        "author":"王昌龄",
        "content":"\n      金井梧桐秋叶黄，珠帘不卷夜来霜。\n熏笼玉枕无颜色，卧听南宫清漏长。\n \n高殿秋砧响夜阑，霜深犹忆御衣寒。\n银灯青琐裁缝歇，还向金城明主看。\n \n奉帚平明金殿开，暂将团扇共徘徊。\n玉颜不及寒鸦色，犹带昭阳日影来。\n \n真成薄命久寻思，梦见君王觉后疑。\n火照西宫知夜饮，分明复道奉恩时。\n \n长信宫中秋月明，昭阳殿下捣衣声。\n白露堂中细草迹，红罗帐里不胜情。\n    "
    },
    {
        "title":"宫词",
        "dynasty":"唐代",
        "author":"顾况",
        "content":"\n      长乐宫连上苑春，玉楼金殿艳歌新。\n君门一入无由出，唯有宫莺得见人。\n    "
    },
    {
        "title":"无题·昨夜星辰昨夜风",
        "dynasty":"唐代",
        "author":"李商隐",
        "content":"\n      昨夜星辰昨夜风，画楼西畔桂堂东。\n身无彩凤双飞翼，心有灵犀一点通。\n隔座送钩春酒暖，分曹射覆蜡灯红。\n嗟余听鼓应官去，走马兰台类转蓬。\n    "
    },
    {
        "title":"秋登兰山寄张五",
        "dynasty":"唐代",
        "author":"孟浩然",
        "content":"\n      北山白云里，隐者自怡悦。\n相望试登高，心随雁飞灭。\n愁因薄暮起，兴是清秋发。\n时见归村人，沙行渡头歇。\n天边树若荠，江畔洲如月。\n何当载酒来，共醉重阳节。\n    "
    },
    {
        "title":"登鹳雀楼",
        "dynasty":"唐代",
        "author":"王之涣",
        "content":"\n      白日依山尽，黄河入海流。\n欲穷千里目，更上一层楼。\n    "
    },
    {
        "title":"夏日南亭怀辛大",
        "dynasty":"唐代",
        "author":"孟浩然",
        "content":"\n      山光忽西落，池月渐东上。\n散发乘夕凉，开轩卧闲敞。\n荷风送香气，竹露滴清响。\n欲取鸣琴弹，恨无知音赏。\n感此怀故人，中宵劳梦想。(\n中\n宵 一作：终)\n    "
    },
    {
        "title":"辋川闲居赠裴秀才迪",
        "dynasty":"唐代",
        "author":"王维",
        "content":"\n      寒山转苍翠，秋水日潺湲。倚杖柴门外，临风听暮蝉。\n渡头馀落日，墟里上孤烟。复值接舆醉，狂歌五柳前。\n    "
    },
    {
        "title":"送僧归日本",
        "dynasty":"唐代",
        "author":"钱起",
        "content":"\n      上国随缘住，来途若梦行。\n浮天沧海远，去世法舟轻。\n水月通禅寂，鱼龙听梵声。\n惟怜一灯影，万里眼中明。\n    "
    },
    {
        "title":"月下独酌四首·其一",
        "dynasty":"唐代",
        "author":"李白",
        "content":"\n      花间一壶酒，独酌无相亲。\n举杯邀明月，对影成三人。\n月既不解饮，影徒随我身。\n暂伴月将影，行乐须及春。\n我歌月徘徊，我舞影零乱。\n醒时同交欢，醉后各分散。(同交欢 一作：相交欢)\n永结无情游，相期邈云汉。\n    "
    },
    {
        "title":"宿建德江",
        "dynasty":"唐代",
        "author":"孟浩然",
        "content":"\n      移舟泊烟渚，日暮客愁新。\n野旷天低树，江清月近人。\n    "
    },
    {
        "title":"送别",
        "dynasty":"唐代",
        "author":"王维",
        "content":"\n      下马饮君酒，问君何所之？\n君言不得意，归卧南山陲。\n但去莫复问，白云无尽时。\n    "
    },
    {
        "title":"相思",
        "dynasty":"唐代",
        "author":"王维",
        "content":"\n      红豆生南国，春来发几枝。\n愿君多采撷，此物最相思。\n    "
    },
    {
        "title":"和张仆射塞下曲·其三",
        "dynasty":"唐代",
        "author":"卢纶",
        "content":"\n      月黑雁飞高，单于夜遁逃。\n欲将轻骑逐，大雪满弓刀。\n    "
    },
    {
        "title":"寻陆鸿渐不遇",
        "dynasty":"唐代",
        "author":"皎然",
        "content":"\n      移家虽带郭，野径入桑麻。近种篱边菊，秋来未著花。\n扣门无犬吠，欲去问西家。报道山中去，归时每日斜。\n    "
    },
    {
        "title":"早秋三首·其一",
        "dynasty":"唐代",
        "author":"许浑",
        "content":"\n      遥夜泛清瑟，西风生翠萝。\n残萤栖玉露，早雁拂金河。\n高树晓还密，远山晴更多。\n淮南一叶下，自觉洞庭波。\n    "
    },
    {
        "title":"月夜",
        "dynasty":"唐代",
        "author":"杜甫",
        "content":"\n      今夜鄜州月，闺中只独看。遥怜小儿女，未解忆长安。\n香雾云鬟湿，清辉玉臂寒。何时倚虚幌，双照泪痕干。\n    "
    },
    {
        "title":"新嫁娘词",
        "dynasty":"唐代",
        "author":"王建",
        "content":"\n      三日入厨下，洗手作羹汤。\n未谙姑食性，先遣小姑尝。\n    "
    },
    {
        "title":"长干行·妾发初覆额",
        "dynasty":"唐代",
        "author":"李白",
        "content":"\n      妾发初覆额，折花门前剧。\n郎骑竹马来，绕床弄青梅。\n同居长干里，两小无嫌猜，\n十四为君妇，羞颜未尝开。\n低头向暗壁，千唤不一回。\n十五始展眉，愿同尘与灰。\n常存抱柱信，岂上望夫台。\n十六君远行，瞿塘滟滪堆。\n五月不可触，猿声天上哀。(猿\n声\n 一作：鸣)\n门前迟行迹，一一生绿苔。\n苔深不能扫，落叶秋风早。\n八月蝴蝶黄，双飞西园草。\n感此伤妾心，坐愁红颜老。\n早晚下三巴，预将书报家。\n相迎不道远，直至长风沙。\n    "
    },
    {
        "title":"渡汉江",
        "dynasty":"唐代",
        "author":"宋之问",
        "content":"\n      岭外音书断，经冬复历春。\n近乡情更怯，不敢问来人。\n    "
    },
    {
        "title":"出塞二首·其一",
        "dynasty":"唐代",
        "author":"王昌龄",
        "content":"\n      秦时明月汉时关，万里长征人未还。\n但使龙城飞将在，不教胡马度阴山。\n    "
    },
    {
        "title":"金陵酒肆留别",
        "dynasty":"唐代",
        "author":"李白",
        "content":"\n      风吹柳花满店香，吴姬压酒唤客尝。\n金陵子弟来相送，欲行不行各尽觞。\n请君试问东流水，别意与之谁短长。\n    "
    },
    {
        "title":"竹里馆",
        "dynasty":"唐代",
        "author":"王维",
        "content":"\n      独坐幽篁里，弹琴复长啸。\n深林人不知，明月来相照。\n    "
    },
    {
        "title":"九月九日忆山东兄弟 \/ 九月九忆山东兄弟",
        "dynasty":"唐代",
        "author":"王维",
        "content":"\n      独在异乡为异客，每逢佳节倍思亲。\n遥知兄弟登高处，遍插茱萸少一人。\n    "
    },
    {
        "title":"洛阳女儿行",
        "dynasty":"唐代",
        "author":"王维",
        "content":"\n      洛阳女儿对门居，才可颜容十五余。\n良人玉勒乘骢马，侍女金盘鲙鲤鱼。\n画阁朱楼尽相望，红桃绿柳垂檐向。\n罗帷送上七香车，宝扇迎归九华帐。\n狂夫富贵在青春，意气骄奢剧季伦。\n自怜碧玉亲教舞，不惜珊瑚持与人。\n春窗曙灭九微火，九微片片飞花琐。\n戏罢曾无理曲时，妆成祗是熏香坐。\n城中相识尽繁华，日夜经过赵李家。\n谁怜越女颜如玉，贫贱江头自浣纱。\n    "
    },
    {
        "title":"喜见外弟又言别",
        "dynasty":"唐代",
        "author":"李益",
        "content":"\n      十年离乱后，长大一相逢。问姓惊初见，称名忆旧容。\n别来沧海事，语罢暮天钟。明日巴陵道，秋山又几重。\n    "
    },
    {
        "title":"征人怨 \/ 征怨",
        "dynasty":"唐代",
        "author":"柳中庸",
        "content":"\n      岁岁金河复玉关，朝朝马策与刀环。\n三春白雪归青冢，万里黄河绕黑山。\n    "
    },
    {
        "title":"燕歌行",
        "dynasty":"唐代",
        "author":"高适",
        "content":"\n      开元二十六年，客有从御史大夫张公出塞而还者，作《燕歌行》以示适，感征戍之事，因而和焉。\n汉家烟尘在东北，汉将辞家破残贼。\n男儿本自重横行，天子非常赐颜色。\n摐金伐鼓下榆关，旌旆逶迤碣石间。\n校尉羽书飞瀚海，单于猎火照狼山。\n山川萧条极边土，胡骑凭陵杂风雨。\n战士军前半死生，美人帐下犹歌舞。\n大漠穷秋塞草腓，孤城落日斗兵稀。\n身当恩遇恒轻敌，力尽关山未解围。\n铁衣远戍辛勤久，玉箸应啼别离后。\n少妇城南欲断肠，征人蓟北空回首。\n边庭飘飖那可度，绝域苍茫更何有。\n杀气三时作阵云，寒声一夜传刁斗。\n相看白刃血纷纷，死节从来岂顾勋。\n君不见沙场征战苦，至今犹忆李将军。\n    "
    },
    {
        "title":"送友人",
        "dynasty":"唐代",
        "author":"李白",
        "content":"\n      青山横北郭，白水绕东城。\n此地一为别，孤蓬万里征。\n浮云游子意，落日故人情。\n挥手自兹去，萧萧班马鸣。\n    "
    },
    {
        "title":"同从弟销南斋玩月忆山阴崔少府",
        "dynasty":"唐代",
        "author":"王昌龄",
        "content":"\n      高卧南斋时，开帷月初吐。\n清辉淡水木，演漾在窗户。\n苒苒几盈虚，澄澄变今古。\n美人清江畔，是夜越吟苦。\n千里其如何，微风吹兰杜。\n    "
    },
    {
        "title":"桃花溪",
        "dynasty":"唐代",
        "author":"张旭",
        "content":"\n      隐隐飞桥隔野烟，石矶西畔问渔船。\n桃花尽日随流水，洞在清溪何处边。\n    "
    },
    {
        "title":"江雪",
        "dynasty":"唐代",
        "author":"柳宗元",
        "content":"\n      千山鸟飞绝，万径人踪灭。\n孤舟蓑笠翁，独钓寒江雪。\n    "
    },
    {
        "title":"凉州词二首·其一",
        "dynasty":"唐代",
        "author":"王翰",
        "content":"\n      葡萄美酒夜光杯，欲饮琵琶马上催。\n醉卧沙场君莫笑，古来征战几人回？\n    "
    },
    {
        "title":"月夜 \/ 夜月",
        "dynasty":"唐代",
        "author":"刘方平",
        "content":"\n      更深月色半人家，北斗阑干南斗斜。\n今夜偏知春气暖，虫声新透绿窗纱。\n    "
    },
    {
        "title":"枫桥夜泊 \/ 夜泊枫江",
        "dynasty":"唐代",
        "author":"张继",
        "content":"\n      月落乌啼霜满天，江枫渔火对愁眠。\n姑苏城外寒山寺，夜半钟声到客船。\n    "
    },
    {
        "title":"杂诗三首·其二",
        "dynasty":"唐代",
        "author":"王维",
        "content":"\n      君自故乡来，应知故乡事。\n来日绮窗前，寒梅著花未？\n    "
    },
    {
        "title":"灞上秋居",
        "dynasty":"唐代",
        "author":"马戴",
        "content":"\n      灞原风雨定，晚见雁行频。\n落叶他乡树，寒灯独夜人。\n空园白露滴，孤壁野僧邻。\n寄卧郊扉久，何年致此身。\n    "
    },
    {
        "title":"赠别二首",
        "dynasty":"唐代",
        "author":"杜牧",
        "content":"\n      娉娉袅袅十三余，豆蔻梢头二月初。\n春风十里扬州路，卷上珠帘总不如。\n    "
    },
    {
        "title":"过故人庄",
        "dynasty":"唐代",
        "author":"孟浩然",
        "content":"\n      故人具鸡黍，邀我至田家。\n绿树村边合，青山郭外斜。\n开轩面场圃，把酒话桑麻。\n待到重阳日，还来就菊花。\n    "
    },
    {
        "title":"无题·重帏深下莫愁堂",
        "dynasty":"唐代",
        "author":"李商隐",
        "content":"\n      重帏深下莫愁堂，卧后清宵细细长。\n神女生涯原是梦，小姑居处本无郎。\n风波不信菱枝弱，月露谁教桂叶香。\n直道相思了无益，未妨惆怅是清狂。\n    "
    },
    {
        "title":"野望",
        "dynasty":"唐代",
        "author":"杜甫",
        "content":"\n      西山白雪三城戍，南浦清江万里桥。\n海内风尘诸弟隔，天涯涕泪一身遥。\n惟将迟暮供多病，未有涓埃答圣朝。(惟 通：唯)\n跨马出郊时极目，不堪人事日萧条。\n    "
    },
    {
        "title":"游子吟 \/ 迎母漂上作",
        "dynasty":"唐代",
        "author":"孟郊",
        "content":"\n      慈母手中线，游子身上衣。\n临行密密缝，意恐迟迟归。\n谁言寸草心，报得三春晖。\n    "
    },
    {
        "title":"春晓",
        "dynasty":"唐代",
        "author":"孟浩然",
        "content":"\n      春眠不觉晓，处处闻啼鸟。\n夜来风雨声，花落知多少。\n    "
    },
    {
        "title":"凉州词二首·其一",
        "dynasty":"唐代",
        "author":"王之涣",
        "content":"\n      黄河远上白云间，一片孤城万仞山。\n羌笛何须怨杨柳，春风不度玉门关。\n    "
    },
    {
        "title":"贾生",
        "dynasty":"唐代",
        "author":"李商隐",
        "content":"\n      宣室求贤访逐臣，贾生才调更无伦。\n可怜夜半虚前席，不问苍生问鬼神。\n    "
    },
    {
        "title":"佳人",
        "dynasty":"唐代",
        "author":"杜甫",
        "content":"\n      绝代有佳人，幽居在空谷。\n自云良家女，零落依草木。\n关中昔丧乱，兄弟遭杀戮。\n官高何足论，不得收骨肉。\n世情恶衰歇，万事随转烛。\n夫婿轻薄儿，新人美如玉。\n合昏尚知时，鸳鸯不独宿。\n但见新人笑，那闻旧人哭。\n在山泉水清，出山泉水浊。\n侍婢卖珠回，牵萝补茅屋。\n摘花不插发，采柏动盈掬。\n天寒翠袖薄，日暮倚修竹。\n    "
    },
    {
        "title":"登岳阳楼",
        "dynasty":"唐代",
        "author":"杜甫",
        "content":"\n      昔闻洞庭水，今上岳阳楼。吴楚东南坼，乾坤日夜浮。\n亲朋无一字，老病有孤舟。戎马关山北，凭轩涕泗流。\n    "
    },
    {
        "title":"锦瑟",
        "dynasty":"唐代",
        "author":"李商隐",
        "content":"\n      锦瑟无端五十弦，一弦一柱思华年。\n庄生晓梦迷蝴蝶，望帝春心托杜鹃。\n沧海月明珠有泪，蓝田日暖玉生烟。\n此情可待成追忆？只是当时已惘然。\n    "
    },
    {
        "title":"夜雨寄北",
        "dynasty":"唐代",
        "author":"李商隐",
        "content":"\n      君问归期未有期，巴山夜雨涨秋池。\n何当共剪西窗烛，却话巴山夜雨时。\n    "
    },
    {
        "title":"乐游原 \/ 登乐游原",
        "dynasty":"唐代",
        "author":"李商隐",
        "content":"\n      向晚意不适，驱车登古原。\n夕阳无限好，只是近黄昏。\n    "
    },
    {
        "title":"遣怀",
        "dynasty":"唐代",
        "author":"杜牧",
        "content":"\n      落魄江南载酒行，楚腰纤细掌中轻。(江南 一作：江湖；纤细 一作：肠断)\n十年一觉扬州梦，赢得青楼薄幸名。\n    "
    },
    {
        "title":"近试上张籍水部 \/ 近试上张水部 \/ 闺意献张水部",
        "dynasty":"唐代",
        "author":"朱庆馀",
        "content":"\n      洞房昨夜停红烛，待晓堂前拜舅姑。\n妆罢低声问夫婿，画眉深浅入时无。\n    "
    },
    {
        "title":"长恨歌",
        "dynasty":"唐代",
        "author":"白居易",
        "content":"\n      汉皇重色思倾国，御宇多年求不得。杨家有女初长成，养在深闺人未识。\n天生丽质难自弃，一朝选在君王侧。回眸一笑百媚生，六宫粉黛无颜色。\n春寒赐浴华清池，温泉水滑洗凝脂。侍儿扶起娇无力，始是新承恩泽时。\n云鬓花颜金步摇，芙蓉帐暖度春宵。春宵苦短日高起，从此君王不早朝。\n承欢侍宴无闲暇，春从春游夜专夜。后宫佳丽三千人，三千宠爱在一身。\n金屋妆成娇侍夜，玉楼宴罢醉和春。姊妹弟兄皆列土，可怜光彩生门户。\n遂令天下父母心，不重生男重生女。骊宫高处入青云，仙乐风飘处处闻。\n缓歌慢舞凝丝竹，尽日君王看不足。渔阳鼙鼓动地来，惊破霓裳羽衣曲。\n九重城阙烟尘生，千乘万骑西南行。翠华摇摇行复止，西出都门百余里。\n六军不发无奈何，宛转蛾眉马前死。花钿委地无人收，翠翘金雀玉搔头。\n君王掩面救不得，回看血泪相和流。黄埃散漫风萧索，云栈萦纡登剑阁。\n峨嵋山下少人行，旌旗无光日色薄。蜀江水碧蜀山青，圣主朝朝暮暮情。\n行宫见月伤心色，夜雨闻铃肠断声。天旋地转回龙驭，到此踌躇不能去。\n马嵬坡下泥土中，不见玉颜空死处。君臣相顾尽沾衣，东望都门信马归。\n归来池苑皆依旧，太液芙蓉未央柳。芙蓉如面柳如眉，对此如何不泪垂。\n春风桃李花开日，秋雨梧桐叶落时。西宫南内多秋草，落叶满阶红不扫。(花开日 一作：花开夜；南内 一作：南苑)\n梨园弟子白发新，椒房阿监青娥老。夕殿萤飞思悄然，孤灯挑尽未成眠。\n迟迟钟鼓初长夜，耿耿星河欲曙天。鸳鸯瓦冷霜华重，翡翠衾寒谁与共。\n悠悠生死别经年，魂魄不曾来入梦。临邛道士鸿都客，能以精诚致魂魄。\n为感君王辗转思，遂教方士殷勤觅。排空驭气奔如电，升天入地求之遍。\n上穷碧落下黄泉，两处茫茫皆不见。忽闻海上有仙山，山在虚无缥渺间。\n楼阁玲珑五云起，其中绰约多仙子。中有一人字太真，雪肤花貌参差是。\n金阙西厢叩玉扃，转教小玉报双成。闻道汉家天子使，九华帐里梦魂惊。\n揽衣推枕起徘徊，珠箔银屏迤逦开。云鬓半偏新睡觉，花冠不整下堂来。\n风吹仙袂飘飘举，犹似霓裳羽衣舞。玉容寂寞泪阑干，梨花一枝春带雨。(阑 通：栏；飘飘 一作：飘飖)\n含情凝睇谢君王，一别音容两渺茫。昭阳殿里恩爱绝，蓬莱宫中日月长。\n回头下望人寰处，不见长安见尘雾。惟将旧物表深情，钿合金钗寄将去。\n钗留一股合一扇，钗擘黄金合分钿。但教心似金钿坚，天上人间会相见。\n临别殷勤重寄词，词中有誓两心知。七月七日长生殿，夜半无人私语时。\n在天愿作比翼鸟，在地愿为连理枝。天长地久有时尽，此恨绵绵无绝期。\n    "
    },
    {
        "title":"滁州西涧",
        "dynasty":"唐代",
        "author":"韦应物",
        "content":"\n      独怜幽草涧边生，上有黄鹂深树鸣。\n春潮带雨晚来急，野渡无人舟自横。\n    "
    },
    {
        "title":"登高",
        "dynasty":"唐代",
        "author":"杜甫",
        "content":"\n      风急天高猿啸哀，渚清沙白鸟飞回。\n无边落木萧萧下，不尽长江滚滚来。\n万里悲秋常作客，百年多病独登台。\n艰难苦恨繁霜鬓，潦倒新停浊酒杯。\n    "
    },
    {
        "title":"旅夜书怀",
        "dynasty":"唐代",
        "author":"杜甫",
        "content":"\n      细草微风岸，危樯独夜舟。\n星垂平野阔，月涌大江流。\n名岂文章著，官应老病休。\n飘飘何所似，天地一沙鸥。\n    "
    },
    {
        "title":"蜀相",
        "dynasty":"唐代",
        "author":"杜甫",
        "content":"\n      丞相祠堂何处寻，锦官城外柏森森。\n映阶碧草自春色，隔叶黄鹂空好音。\n三顾频烦天下计，两朝开济老臣心。(频烦 一作：频频)\n出师未捷身先死，长使英雄泪满襟。\n    "
    },
    {
        "title":"宣州谢脁楼饯别校书叔云 \/ 陪侍御叔华登楼歌",
        "dynasty":"唐代",
        "author":"李白",
        "content":"\n      弃我去者，昨日之日不可留；\n乱我心者，今日之日多烦忧。\n长风万里送秋雁，对此可以酣高楼。\n蓬莱文章建安骨，中间小谢又清发。\n俱怀逸兴壮思飞，欲上青天揽明月。(览 通：揽；明月 一作：日月)\n抽刀断水水更流，举杯消愁愁更愁。\n人生在世不称意，明朝散发弄扁舟。\n    "
    },
    {
        "title":"行路难·其一",
        "dynasty":"唐代",
        "author":"李白",
        "content":"\n      金樽清酒斗十千，玉盘珍羞直万钱。(羞 通：馐；直 通 值)\n停杯投箸不能食，拔剑四顾心茫然。\n欲渡黄河冰塞川，将登太行雪满山。(雪满山 一作：雪暗天)\n闲来垂钓碧溪上，忽复乘舟梦日边。\n行路难！行路难！多歧路，今安在？\n长风破浪会有时，直挂云帆济沧海。\n    "
    },
    {
        "title":"将进酒",
        "dynasty":"唐代",
        "author":"李白",
        "content":"\n      君不见，黄河之水天上来，奔流到海不复回。\n君不见，高堂明镜悲白发，朝如青丝暮成雪。\n人生得意须尽欢，莫使金樽空对月。\n天生我材必有用，千金散尽还复来。\n烹羊宰牛且为乐，会须一饮三百杯。\n岑夫子，丹丘生，将进酒，杯莫停。\n与君歌一曲，请君为我倾耳听。(倾耳听 一作：侧耳听)\n钟鼓馔玉不足贵，但愿长醉不复醒。(不足贵 一作：何足贵；不复醒 一作：不愿醒\/不用醒)\n古来圣贤皆寂寞，惟有饮者留其名。(古来 一作：自古；惟 通：唯)\n陈王昔时宴平乐，斗酒十千恣欢谑。\n主人何为言少钱，径须沽取对君酌。\n五花马，千金裘，呼儿将出换美酒，与尔同销万古愁。\n    "
    },
    {
        "title":"黄鹤楼 \/ 登黄鹤楼",
        "dynasty":"唐代",
        "author":"崔颢",
        "content":"\n      昔人已乘黄鹤去，此地空余黄鹤楼。\n黄鹤一去不复返，白云千载空悠悠。\n晴川历历汉阳树，芳草萋萋鹦鹉洲。\n日暮乡关何处是？烟波江上使人愁。\n    "
    },
    {
        "title":"山居秋暝",
        "dynasty":"唐代",
        "author":"王维",
        "content":"\n      空山新雨后，天气晚来秋。\n明月松间照，清泉石上流。\n竹喧归浣女，莲动下渔舟。\n随意春芳歇，王孙自可留。\n    "
    },
    {
        "title":"望月怀远 \/ 望月怀古",
        "dynasty":"唐代",
        "author":"张九龄",
        "content":"\n      海上生明月，天涯共此时。\n情人怨遥夜，竟夕起相思。\n灭烛怜光满，披衣觉露滋。\n不堪盈手赠，还寝梦佳期。\n    "
    },
    {
        "title":"送杜少府之任蜀州 \/ 送杜少府之任蜀川",
        "dynasty":"唐代",
        "author":"王勃",
        "content":"\n      城阙辅三秦，风烟望五津。与君离别意，同是宦游人。\n海内存知己，天涯若比邻。无为在歧路，儿女共沾巾。\n    "
    },
    {
        "title":"登幽州台歌",
        "dynasty":"唐代",
        "author":"陈子昂",
        "content":"\n      前不见古人，后不见来者。\n念天地之悠悠，独怆然而涕下。\n    "
    },
    {
        "title":"八月十五夜赠张功曹",
        "dynasty":"唐代",
        "author":"韩愈",
        "content":"\n      纤云四卷天无河，清风吹空月舒波。\n沙平水息声影绝，一杯相属君当歌。\n君歌声酸辞且苦，不能听终泪如雨。\n洞庭连天九疑高，蛟龙出没猩鼯号。\n十生九死到官所，幽居默默如藏逃。\n下床畏蛇食畏药，海气湿蛰熏腥臊。\n昨者州前捶大鼓，嗣皇继圣登夔皋。\n赦书一日行万里，罪从大辟皆除死。\n迁者追回流者还，涤瑕荡垢清朝班。\n州家申名使家抑，坎轲只得移荆蛮。\n判司卑官不堪说，未免捶楚尘埃间。\n同时辈流多上道，天路幽险难追攀。\n君歌且休听我歌，我歌今与君殊科。\n一年明月今宵多，人生由命非由他。\n有酒不饮奈明何。\n    "
    },
    {
        "title":"山石",
        "dynasty":"唐代",
        "author":"韩愈",
        "content":"\n      山石荦确行径微，黄昏到寺蝙蝠飞。\n升堂坐阶新雨足，芭蕉叶大栀子肥。\n僧言古壁佛画好，以火来照所见稀。\n铺床拂席置羹饭，疏粝亦足饱我饥。\n夜深静卧百虫绝，清月出岭光入扉。\n天明独去无道路，出入高下穷烟霏。\n山红涧碧纷烂漫，时见松枥皆十围。\n当流赤足踏涧石，水声激激风吹衣。\n人生如此自可乐，岂必局束为人鞿？(鞿 一作：靰)\n嗟哉吾党二三子，安得至老不更归。\n    "
    },
    {
        "title":"观公孙大娘弟子舞剑器行",
        "dynasty":"唐代",
        "author":"杜甫",
        "content":"\n      大历二年十月十九日，夔府别驾元持宅，见临颍李十二娘 舞剑器，壮其蔚跂，问其所师，曰：“余公孙大娘弟子也。” 开元三载，余尚童稚，记于郾城观公孙氏，舞剑器浑脱， 浏漓顿挫，独出冠时，自高头宜春梨园二伎坊内人洎外供奉， 晓是舞者，圣文神武皇帝初，公孙一人而已。 玉貌锦衣，况余白首，今兹弟子，亦非盛颜。 既辨其由来，知波澜莫二，抚事慷慨，聊为《剑器行》。 昔者吴人张旭，善草书帖，数常于邺县见公孙大娘 舞西河剑器，自此草书长进，豪荡感激，即公孙可知矣。\n昔有佳人公孙氏，一舞剑器动四方。\n观者如山色沮丧，天地为之久低昂。\n霍如羿射九日落，矫如群帝骖龙翔。\n来如雷霆收震怒，罢如江海凝清光。\n绛唇珠袖两寂寞，晚有弟子传芬芳。\n临颍美人在白帝，妙舞此曲神扬扬。\n与余问答既有以，感时抚事增惋伤。\n先帝侍女八千人，公孙剑器初第一。\n五十年间似反掌，风尘澒洞昏王室。\n梨园弟子散如烟，女乐馀姿映寒日。\n金粟堆南木已拱，瞿唐石城草萧瑟。\n玳筵急管曲复终，乐极哀来月东出。\n老夫不知其所往，足茧荒山转愁疾。\n    "
    },
    {
        "title":"古柏行",
        "dynasty":"唐代",
        "author":"杜甫",
        "content":"\n      孔明庙前有老柏，柯如青铜根如石。\n霜皮溜雨四十围，黛色参天二千尺。\n君臣已与时际会，树木犹为人爱惜。\n云来气接巫峡长，月出寒通雪山白。\n忆昨路绕锦亭东，先主武侯同閟宫。\n崔嵬枝干郊原古，窈窕丹青户牖空。\n落落盘踞虽得地，冥冥孤高多烈风。\n扶持自是神明力，正直原因造化工。\n大厦如倾要梁栋，万牛回首丘山重。\n不露文章世已惊，未辞翦伐谁能送？\n苦心岂免容蝼蚁，香叶终经宿鸾凤。\n志士幽人莫怨嗟：古来材大难为用。\n    "
    },
    {
        "title":"丹青引赠曹将军霸 \/ 丹青引赠曹霸将军",
        "dynasty":"唐代",
        "author":"杜甫",
        "content":"\n      将军魏武之子孙，于今为庶为清门。\n英雄割据虽已矣，文采风流今尚存。\n学书初学卫夫人，但恨无过王右军。\n丹青不知老将至，富贵于我如浮云。\n开元之中常引见，承恩数上南薰殿。\n凌烟功臣少颜色，将军下笔开生面。\n良相头上进贤冠，猛将腰间大羽箭。\n褒公鄂公毛发动，英姿飒爽来酣战。\n先帝御马五花骢，画工如山貌不同。\n是日牵来赤墀下，迥立阊阖生长风。\n诏谓将军拂绢素，意匠惨澹经营中。\n斯须九重真龙出，一洗万古凡马空。\n玉花却在御榻上，榻上庭前屹相向。\n至尊含笑催赐金，圉人太仆皆惆怅。\n弟子韩干早入室，亦能画马穷殊相。\n干惟画肉不画骨，忍使骅骝气凋丧。\n将军画善盖有神，必逢佳士亦写真。\n即今漂泊干戈际，屡貌寻常行路人。\n途穷反遭俗眼白，世上未有如公贫。\n但看古来盛名下，终日坎壈缠其身。\n    "
    },
    {
        "title":"韦讽录事宅观曹将军画马图",
        "dynasty":"唐代",
        "author":"杜甫",
        "content":"\n      国初已来画鞍马，神妙独数江都王。\n将军得名三十载，人间又见真乘黄。\n曾貌先帝照夜白，龙池十日飞霹雳。\n内府殷红玛瑙盘，婕妤传诏才人索。\n盘赐将军拜舞归，轻纨细绮相追飞。\n贵戚权门得笔迹，始觉屏障生光辉。\n昔日太宗拳毛騧，近时郭家狮子花。\n今之新图有二马，复令识者久叹嗟。\n此皆骑战一敌万，缟素漠漠开风沙。\n其余七匹亦殊绝，迥若寒空动烟雪。\n霜蹄蹴踏长楸间，马官厮养森成列。\n可怜九马争神骏，顾视清高气深稳。\n借问苦心爱者谁，后有韦讽前支遁。\n忆昔巡幸新丰宫，翠华拂天来向东。\n腾骧磊落三万匹，皆与此图筋骨同。\n自从献宝朝河宗，无复射蛟江水中。\n君不见金粟堆前松柏里，龙媒去尽鸟呼风。\n    "
    },
    {
        "title":"白雪歌送武判官归京",
        "dynasty":"唐代",
        "author":"岑参",
        "content":"\n      北风卷地白草折，胡天八月即飞雪。\n忽如一夜春风来，千树万树梨花开。\n散入珠帘湿罗幕，狐裘不暖锦衾薄。\n将军角弓不得控，都护铁衣冷难着。(难着 一作：犹著)\n瀚海阑干百丈冰，愁云惨淡万里凝。\n中军置酒饮归客，胡琴琵琶与羌笛。\n纷纷暮雪下辕门，风掣红旗冻不翻。\n轮台东门送君去，去时雪满天山路。\n山回路转不见君，雪上空留马行处。\n    "
    },
    {
        "title":"轮台歌奉送封大夫出师西征",
        "dynasty":"唐代",
        "author":"岑参",
        "content":"\n      轮台城头夜吹角，轮台城北旄头落。\n羽书昨夜过渠黎，单于已在金山西。\n戍楼西望烟尘黑，汉军屯在轮台北。\n上将拥旄西出征，平明吹笛大军行。\n四边伐鼓雪海涌，三军大呼阴山动。\n虏塞兵气连云屯，战场白骨缠草根。\n剑河风急雪片阔，沙口石冻马蹄脱。(雪片阔 一作：云片阔)\n亚相勤王甘苦辛，誓将报主静边尘。\n古来青史谁不见，今见功名胜古人。\n    "
    },
    {
        "title":"走马川行奉送出师西征 \/ 走马川行奉送封大夫出师西征",
        "dynasty":"唐代",
        "author":"岑参",
        "content":"\n      君不见走马川行雪海边，平沙莽莽黄入天。\n轮台九月风夜吼，一川碎石大如斗，随风满地石乱走。\n匈奴草黄马正肥，金山西见烟尘飞，汉家大将西出师。\n将军金甲夜不脱，半夜军行戈相拨，风头如刀面如割。\n马毛带雪汗气蒸，五花连钱旋作冰，幕中草檄砚水凝。\n虏骑闻之应胆慑，料知短兵不敢接，车师西门伫献捷。\n    "
    },
    {
        "title":"梦游天姥吟留别 \/ 别东鲁诸公",
        "dynasty":"唐代",
        "author":"李白",
        "content":"\n      海客谈瀛洲，烟涛微茫信难求；\n越人语天姥，云霞明灭或可睹。\n天姥连天向天横，势拔五岳掩赤城。\n天台四万八千丈一作“天台一万八千丈”，对此欲倒东南倾。\n我欲因之梦吴越，一夜飞度镜湖月。(度 通：渡)\n湖月照我影，送我至剡溪。\n谢公宿处今尚在，渌水荡漾清猿啼。\n脚著谢公屐，身登青云梯。\n半壁见海日，空中闻天鸡。\n千岩万转路不定，迷花倚石忽已暝。\n熊咆龙吟殷岩泉，栗深林兮惊层巅。\n云青青兮欲雨，水澹澹兮生烟。\n列缺霹雳，丘峦崩摧。\n洞天石扉，訇然中开。\n青冥浩荡不见底，日月照耀金银台。\n霓为衣兮风为马，云之君兮纷纷而来下。\n虎鼓瑟兮鸾回车，仙之人兮列如麻。\n忽魂悸以魄动，恍惊起而长嗟。\n惟觉时之枕席，失向来之烟霞。\n世间行乐亦如此，古来万事东流水。\n别君去兮何时还？且放白鹿青崖间。须行即骑访名山。\n安能摧眉折腰事权贵，使我不得开心颜!\n    "
    },
    {
        "title":"庐山谣寄卢侍御虚舟",
        "dynasty":"唐代",
        "author":"李白",
        "content":"\n      我本楚狂人，凤歌笑孔丘。\n手持绿玉杖，朝别黄鹤楼。\n五岳寻仙不辞远，一生好入名山游。\n庐山秀出南斗傍，屏风九叠云锦张。\n影落明湖青黛光，金阙前开二峰长，银河倒挂三石梁。\n香炉瀑布遥相望，回崖沓嶂凌苍苍。\n翠影红霞映朝日，鸟飞不到吴天长。\n登高壮观天地间，大江茫茫去不还。\n黄云万里动风色，白波九道流雪山。\n好为庐山谣，兴因庐山发。\n闲窥石镜清我心，谢公行处苍苔没。\n早服还丹无世情，琴心三叠道初成。\n遥见仙人彩云里，手把芙蓉朝玉京。\n先期汗漫九垓上，愿接卢敖游太清。\n    "
    },
    {
        "title":"听安万善吹觱篥歌",
        "dynasty":"唐代",
        "author":"李颀",
        "content":"\n      南山截竹为觱篥，此乐本自龟兹出。流传汉地曲转奇，\n凉州胡人为我吹。傍邻闻者多叹息，远客思乡皆泪垂。\n世人解听不解赏，长飙风中自来往。枯桑老柏寒飕飗，\n九雏鸣凤乱啾啾。龙吟虎啸一时发，万籁百泉相与秋。\n忽然更作渔阳掺，黄云萧条白日暗。变调如闻杨柳春，\n上林繁花照眼新。岁夜高堂列明烛，美酒一杯声一曲。\n    "
    },
    {
        "title":"听董大弹胡笳声兼寄语弄房给事",
        "dynasty":"唐代",
        "author":"李颀",
        "content":"\n      蔡女昔造胡笳声，一弹一十有八拍。\n胡人落泪沾边草，汉使断肠对归客。\n古戍苍苍烽火寒，大荒沈沈飞雪白。(沈 通：沉)\n先拂商弦后角羽，四郊秋叶惊摵摵。\n董夫子，通神明，深山窃听来妖精。\n言迟更速皆应手，将往复旋如有情。\n空山百鸟散还合，万里浮云阴且晴。\n嘶酸雏雁失群夜，断绝胡儿恋母声。\n川为静其波，鸟亦罢其鸣。\n乌孙部落家乡远，逻娑沙尘哀怨生。\n幽音变调忽飘洒，长风吹林雨堕瓦。\n迸泉飒飒飞木末，野鹿呦呦走堂下。\n长安城连东掖垣，凤凰池对青琐门。\n高才脱略名与利，日夕望君抱琴至。\n    "
    },
    {
        "title":"送陈章甫",
        "dynasty":"唐代",
        "author":"李颀",
        "content":"\n      四月南风大麦黄，枣花未落桐叶长。\n青山朝别暮还见，嘶马出门思旧乡。\n陈侯立身何坦荡，虬须虎眉仍大颡。\n腹中贮书一万卷，不肯低头在草莽。\n东门酤酒饮我曹，心轻万事如鸿毛。\n醉卧不知白日暮，有时空望孤云高。\n长河浪头连天黑，津口停舟渡不得。\n郑国游人未及家，洛阳行子空叹息。\n闻道故林相识多，罢官昨日今如何。\n    "
    },
    {
        "title":"古意",
        "dynasty":"唐代",
        "author":"李颀",
        "content":"\n      男儿事长征，少小幽燕客。\n赌胜马蹄下，由来轻七尺。\n杀人莫敢前，须如猬毛磔。\n黄云陇底白云飞，未得报恩不能归。\n辽东小妇年十五，惯弹琵琶解歌舞。\n今为羌笛出塞声，使我三军泪如雨。\n    "
    },
    {
        "title":"列女操 \/ 烈女操",
        "dynasty":"唐代",
        "author":"孟郊",
        "content":"\n      梧桐相待老，鸳鸯会双死。\n贞女贵徇夫，舍生亦如此。\n波澜誓不起，妾心古井水。(古井水 一作：井中水)\n    "
    },
    {
        "title":"和张仆射塞下曲·其四",
        "dynasty":"唐代",
        "author":"卢纶",
        "content":"\n      野幕敞琼筵，羌戎贺劳旋。\n醉和金甲舞，雷鼓动山川。\n    "
    },
    {
        "title":"和张仆射塞下曲·其二",
        "dynasty":"唐代",
        "author":"卢纶",
        "content":"\n      林暗草惊风，将军夜引弓。\n平明寻白羽，没在石棱中。\n    "
    },
    {
        "title":"和张仆射塞下曲·其一",
        "dynasty":"唐代",
        "author":"卢纶",
        "content":"\n      鹫翎金仆姑，燕尾绣蝥弧。\n独立扬新令，千营共一呼。\n    "
    },
    {
        "title":"长干行·家临九江水",
        "dynasty":"唐代",
        "author":"崔颢",
        "content":"\n      家临九江水，来去九江侧。\n同是长干人，生小不相识。\n    "
    },
    {
        "title":"长干行·君家何处住",
        "dynasty":"唐代",
        "author":"崔颢",
        "content":"\n      君家何处住，妾住在横塘。\n停船暂借问，或恐是同乡。\n    "
    },
    {
        "title":"长相思·其二",
        "dynasty":"唐代",
        "author":"李白",
        "content":"\n      日色欲尽花含烟，月明欲素愁不眠。\n赵瑟初停凤凰柱，蜀琴欲奏鸳鸯弦。\n此曲有意无人传，愿随春风寄燕然。\n忆君迢迢隔青天，昔日横波目，今作流泪泉。\n不信妾断肠，归来看取明镜前。(断肠 一作：肠断)\n    "
    },
    {
        "title":"行路难·其三",
        "dynasty":"唐代",
        "author":"李白",
        "content":"\n      有耳莫洗颍川水，有口莫食首阳蕨。\n含光混世贵无名，何用孤高比云月？\n吾观自古贤达人，功成不退皆殒身。\n子胥既弃吴江上，屈原终投湘水滨。\n陆机雄才岂自保？李斯税驾苦不早。\n华亭鹤唳讵可闻？上蔡苍鹰何足道？\n君不见吴中张翰称达生，秋风忽忆江东行。\n且乐生前一杯酒，何须身后千载名？\n    "
    },
    {
        "title":"清平调·名花倾国两相欢",
        "dynasty":"唐代",
        "author":"李白",
        "content":"\n      名花倾国两相欢，常得君王带笑看。\n解释春风无限恨，沉香亭北倚栏杆。\n    "
    },
    {
        "title":"清平调·其二",
        "dynasty":"唐代",
        "author":"李白",
        "content":"\n      一枝红艳露凝香，云雨巫山枉断肠。\n借问汉宫谁得似，可怜飞燕倚新妆。\n    "
    },
    {
        "title":"感遇·幽人归独卧",
        "dynasty":"唐代",
        "author":"张九龄",
        "content":"\n      幽人归独卧，滞虑洗孤清。\n持此谢高鸟，因之传远情。\n日夕怀空意，人谁感至精？\n飞沈理自隔，何所慰吾诚?\n    "
    },
    {
        "title":"感遇十二首·其一",
        "dynasty":"唐代",
        "author":"张九龄",
        "content":"\n      兰叶春葳蕤，桂华秋皎洁。\n欣欣此生意，自尔为佳节。\n谁知林栖者，闻风坐相悦。\n草木有本心，何求美人折！\n    "
    },
    {
        "title":"咏怀古迹五首·其五",
        "dynasty":"唐代",
        "author":"杜甫",
        "content":"\n      诸葛大名垂宇宙，宗臣遗像肃清高。\n三分割据纡筹策，万古云霄一羽毛。\n伯仲之间见伊吕，指挥若定失萧曹。\n运移汉祚终难复，志决身歼军务劳。\n    "
    },
    {
        "title":"咏怀古迹五首·其三",
        "dynasty":"唐代",
        "author":"杜甫",
        "content":"\n      群山万壑赴荆门，生长明妃尚有村。\n一去紫台连朔漠，独留青冢向黄昏。\n画图省识春风面，环佩空归夜月魂。(夜月 一作：月夜)\n千载琵琶作胡语，分明怨恨曲中论。\n    "
    },
    {
        "title":"咏怀古迹五首·其二",
        "dynasty":"唐代",
        "author":"杜甫",
        "content":"\n      摇落深知宋玉悲，风流儒雅亦吾师。\n怅望千秋一洒泪，萧条异代不同时。\n江山故宅空文藻，云雨荒台岂梦思。\n最是楚宫俱泯灭，舟人指点到今疑。\n    "
    },
    {
        "title":"无题·飒飒东风细雨来",
        "dynasty":"唐代",
        "author":"李商隐",
        "content":"\n      飒飒东风细雨来，芙蓉塘外有轻雷。\n金蟾啮锁烧香入，玉虎牵丝汲井回。\n贾氏窥帘韩掾少，宓妃留枕魏王才。\n春心莫共花争发，一寸相思一寸灰！\n    "
    },
    {
        "title":"无题·来是空言去绝踪",
        "dynasty":"唐代",
        "author":"李商隐",
        "content":"\n      来是空言去绝踪，月斜楼上五更钟。\n梦为远别啼难唤，书被催成墨未浓。\n蜡照半笼金翡翠，麝熏微度绣芙蓉。\n刘郎已恨蓬山远，更隔蓬山一万重！\n    "
    },
    {
        "title":"楚江怀古三首·其一",
        "dynasty":"唐代",
        "author":"马戴",
        "content":"\n      露气寒光集，微阳下楚丘。猿啼洞庭树，人在木兰舟。\n广泽生明月，苍山夹乱流。云中君不见，竟夕自悲秋。\n    "
    },
    {
        "title":"杂诗三首·其三",
        "dynasty":"唐代",
        "author":"沈佺期",
        "content":"\n      闻道黄龙戍，频年不解兵。\n可怜闺里月，长在汉家营。\n少妇今春意，良人昨夜情。\n谁能将旗鼓，一为取龙城。\n    "
    },
    {
        "title":"回乡偶书二首·其一",
        "dynasty":"唐代",
        "author":"贺知章",
        "content":"\n      少小离家老大回，乡音无改鬓毛衰。(鬓毛衰 一作：鬓毛催)\n儿童相见不相识，笑问客从何处来。\n    "
    },
    {
        "title":"杂诗",
        "dynasty":"唐代",
        "author":"佚名",
        "content":"\n      近寒食雨草萋萋，著麦苗风柳映堤。\n等是有家归未得，杜鹃休向耳边啼。\n    "
    },
    {
        "title":"陇西行四首·其二",
        "dynasty":"唐代",
        "author":"陈陶",
        "content":"\n      誓扫匈奴不顾身，五千貂锦丧胡尘。\n可怜无定河边骨，犹是春闺梦里人！\n    "
    },
    {
        "title":"集灵台·其二",
        "dynasty":"唐代",
        "author":"张祜",
        "content":"\n      虢国夫人承主恩，平明骑马入宫门。\n却嫌脂粉污颜色，淡扫峨眉朝至尊。\n    "
    },
    {
        "title":"赠别",
        "dynasty":"唐代",
        "author":"杜牧",
        "content":"\n      多情却似总无情，唯觉樽前笑不成。\n蜡烛有心还惜别，替人垂泪到天明。\n    "
    },
    {
        "title":"寄人",
        "dynasty":"唐代",
        "author":"张泌",
        "content":"\n      别梦依依到谢家，小廊回合曲阑斜。\n多情只有春庭月，犹为离人照落花。\n    "
    },
    {
        "title":"春宫怨",
        "dynasty":"唐代",
        "author":"杜荀鹤",
        "content":"\n      早被婵娟误，欲妆临镜慵。承恩不在貌，教妾若为容。\n风暖鸟声碎，日高花影重。年年越溪女，相忆采芙蓉。\n    "
    },
    {
        "title":"哥舒歌",
        "dynasty":"唐代",
        "author":"西鄙人",
        "content":"\n      北斗七星高，哥舒夜带刀。\n至今窥牧马，不敢过临洮。\n    "
    },
    {
        "title":"春怨 \/ 伊州歌",
        "dynasty":"唐代",
        "author":"金昌绪",
        "content":"\n      打起黄莺儿，莫教枝上啼。\n啼时惊妾梦，不得到辽西。\n    "
    },
    {
        "title":"章台夜思",
        "dynasty":"唐代",
        "author":"韦庄",
        "content":"\n      清瑟怨遥夜，绕弦风雨哀。孤灯闻楚角，残月下章台。\n芳草已云暮，故人殊未来。乡书不可寄，秋雁又南回。\n    "
    },
    {
        "title":"已凉",
        "dynasty":"唐代",
        "author":"韩偓",
        "content":"\n      碧阑干外绣帘垂，猩血屏风画折枝。\n八尺龙须方锦褥，已凉天气未寒时。\n    "
    },
    {
        "title":"除夜 \/ 巴山道中除夜书怀 \/ 除夜有怀",
        "dynasty":"唐代",
        "author":"崔涂",
        "content":"\n      迢递三巴路，羁危万里身。\n乱山残雪夜，孤烛异乡人。\n渐与骨肉远，转于僮仆亲。\n那堪正飘泊，明日岁华新。\n    "
    },
    {
        "title":"孤雁二首·其二",
        "dynasty":"唐代",
        "author":"崔涂",
        "content":"\n      几行归塞尽，念尔独何之。\n暮雨相呼失，寒塘欲下迟。\n渚云低暗度，关月冷相随。\n未必逢矰缴，孤飞自可疑。\n    "
    },
    {
        "title":"贫女",
        "dynasty":"唐代",
        "author":"秦韬玉",
        "content":"\n      蓬门未识绮罗香，拟托良媒益自伤。\n谁爱风流高格调，共怜时世俭梳妆。\n敢将十指夸针巧，不把双眉斗画长。\n苦恨年年压金线，为他人作嫁衣裳。\n    "
    },
    {
        "title":"书边事",
        "dynasty":"唐代",
        "author":"张乔",
        "content":"\n      调角断清秋，征人倚戍楼。春风对青冢，白日落梁州。\n大汉无兵阻，穷边有客游。蕃情似此水，长愿向南流。\n    "
    },
    {
        "title":"瑶瑟怨",
        "dynasty":"唐代",
        "author":"温庭筠",
        "content":"\n      冰簟银床梦不成，碧天如水夜云轻。\n雁声远过潇湘去，十二楼中月自明。\n    "
    },
    {
        "title":"利州南渡",
        "dynasty":"唐代",
        "author":"温庭筠",
        "content":"\n      澹然空水对斜晖，曲岛苍茫接翠微。\n波上马嘶看棹去，柳边人歇待船归。\n数丛沙草群鸥散，万顷江田一鹭飞。\n谁解乘舟寻范蠡，五湖烟水独忘机。\n    "
    },
    {
        "title":"寻隐者不遇 \/ 孙革访羊尊师诗",
        "dynasty":"唐代",
        "author":"贾岛",
        "content":"\n      松下问童子，言师采药去。\n只在此山中，云深不知处。\n    "
    },
    {
        "title":"马嵬坡",
        "dynasty":"唐代",
        "author":"郑畋",
        "content":"\n      玄宗回马杨妃死，云雨虽亡日月新。\n终是圣明天子事，景阳宫井又何人。\n    "
    },
    {
        "title":"宫词",
        "dynasty":"唐代",
        "author":"薛逢",
        "content":"\n      十二楼中尽晓妆，望仙楼上望君王。\n锁衔金兽连环冷，水滴铜龙昼漏长。\n云髻罢梳还对镜，罗衣欲换更添香。\n遥窥正殿帘开处，袍袴宫人扫御床。\n    "
    },
    {
        "title":"无题·凤尾香罗薄几重",
        "dynasty":"唐代",
        "author":"李商隐",
        "content":"\n      凤尾香罗薄几重，碧文圆顶夜深缝。\n扇裁月魄羞难掩，车走雷声语未通。\n曾是寂寥金烬暗，断无消息石榴红。\n斑骓只系垂杨岸，何处西南任好风。\n    "
    },
    {
        "title":"春雨",
        "dynasty":"唐代",
        "author":"李商隐",
        "content":"\n      怅卧新春白袷衣，白门寥落意多违。\n红楼隔雨相望冷，珠箔飘灯独自归。\n远路应悲春晼晚，残霄犹得梦依稀。\n玉珰缄札何由达，万里云罗一雁飞。\n    "
    },
    {
        "title":"瑶池",
        "dynasty":"唐代",
        "author":"李商隐",
        "content":"\n      瑶池阿母绮窗开，黄竹歌声动地哀。\n八骏日行三万里，穆王何事不重来。\n    "
    },
    {
        "title":"无题·相见时难别亦难",
        "dynasty":"唐代",
        "author":"李商隐",
        "content":"\n      相见时难别亦难，东风无力百花残。\n春蚕到死丝方尽，蜡炬成灰泪始干。\n晓镜但愁云鬓改，夜吟应觉月光寒。\n蓬山此去无多路，青鸟殷勤为探看。(蓬山 一作：蓬莱)\n    "
    },
    {
        "title":"为有",
        "dynasty":"唐代",
        "author":"李商隐",
        "content":"\n      为有云屏无限娇，凤城寒尽怕春宵。\n无端嫁得金龟婿，辜负香衾事早朝。\n    "
    },
    {
        "title":"落花",
        "dynasty":"唐代",
        "author":"李商隐",
        "content":"\n      高阁客竟去，小园花乱飞。参差连曲陌，迢递送斜晖。\n肠断未忍扫，眼穿仍欲归。芳心向春尽，所得是沾衣。\n    "
    },
    {
        "title":"隋宫 \/ 隋堤",
        "dynasty":"唐代",
        "author":"李商隐",
        "content":"\n      乘兴南游不戒严，九重谁省谏书函。\n春风举国裁宫锦，半作障泥半作帆。\n    "
    },
    {
        "title":"筹笔驿",
        "dynasty":"唐代",
        "author":"李商隐",
        "content":"\n      猿鸟犹疑畏简书，风云常为护储胥。\n徒令上将挥神笔，终见降王走传车。\n管乐有才真不忝，关张无命欲何如？\n他年锦里经祠庙，梁父吟成恨有余。\n    "
    },
    {
        "title":"风雨",
        "dynasty":"唐代",
        "author":"李商隐",
        "content":"\n      凄凉宝剑篇，羁泊欲穷年。黄叶仍风雨，青楼自管弦。\n新知遭薄俗，旧好隔良缘。心断新丰酒，销愁斗几千。\n    "
    },
    {
        "title":"韩碑",
        "dynasty":"唐代",
        "author":"李商隐",
        "content":"\n      元和天子神武姿，彼何人哉轩与羲。\n誓将上雪列圣耻，坐法宫中朝四夷。\n淮西有贼五十载，封狼生貙貙生罴。\n不据山河据平地，长戈利矛日可麾。\n帝得圣相相曰度，贼斫不死神扶持。\n腰悬相印作都统，阴风惨澹天王旗。\n愬武古通作牙爪，仪曹外郎载笔随。\n行军司马智且勇，十四万众犹虎貔。\n入蔡缚贼献太庙，功无与让恩不訾。\n帝曰汝度功第一，汝从事愈宜为辞。\n愈拜稽首蹈且舞，金石刻画臣能为。\n古者世称大手笔，此事不系于职司。\n当仁自古有不让，言讫屡颔天子颐。\n公退斋戒坐小阁，濡染大笔何淋漓。\n点窜《尧典》《舜典》字，涂改《清庙》《生民》诗。\n文成破体书在纸，清晨再拜铺丹墀。\n表曰臣愈昧死上，咏神圣功书之碑。\n碑高三丈字如斗，负以灵鳌蟠以螭。\n句奇语重喻者少，谗之天子言其私。\n长绳百尺拽碑倒，粗砂大石相磨治。\n公之斯文若元气，先时已入人肝脾。\n汤盘孔鼎有述作，今无其器存其辞。\n呜呼圣王及圣相，相与烜赫流淳熙。\n公之斯文不示后，曷与三五相攀追。\n愿书万本诵万遍，口角流沫右手胝。\n传之七十有二代，以为封禅玉检明堂基。\n    "
    },
    {
        "title":"秋日赴阙题潼关驿楼 \/ 行次潼关逢魏扶东归",
        "dynasty":"唐代",
        "author":"许浑",
        "content":"\n      红叶晚萧萧，长亭酒一瓢。残云归太华，疏雨过中条。\n树色随山迥，河声入海遥。帝乡明日到，犹自梦渔樵。\n    "
    },
    {
        "title":"金谷园",
        "dynasty":"唐代",
        "author":"杜牧",
        "content":"\n      繁华事散逐香尘，流水无情草自春。\n日暮东风怨啼鸟，落花犹似堕楼人。\n    "
    },
    {
        "title":"秋夕",
        "dynasty":"唐代",
        "author":"杜牧",
        "content":"\n      银烛秋光冷画屏，轻罗小扇扑流萤。\n天阶夜色凉如水，卧看牵牛织女星。\n(天阶 一作：天街；卧看 一作：坐看)\n    "
    },
    {
        "title":"寄扬州韩绰判官",
        "dynasty":"唐代",
        "author":"杜牧",
        "content":"\n      青山隐隐水迢迢，秋尽江南草未凋。\n二十四桥明月夜，玉人何处教吹箫？\n    "
    },
    {
        "title":"泊秦淮",
        "dynasty":"唐代",
        "author":"杜牧",
        "content":"\n      烟笼寒水月笼沙，夜泊秦淮近酒家。\n商女不知亡国恨，隔江犹唱后庭花。\n    "
    },
    {
        "title":"赤壁",
        "dynasty":"唐代",
        "author":"杜牧",
        "content":"\n      折戟沉沙铁未销，自将磨洗认前朝。\n东风不与周郎便，铜雀春深锁二乔。\n    "
    },
    {
        "title":"将赴吴兴登乐游原一绝",
        "dynasty":"唐代",
        "author":"杜牧",
        "content":"\n      清时有味是无能，闲爱孤云静爱僧。\n欲把一麾江海去，乐游原上望昭陵。\n    "
    },
    {
        "title":"宫词 \/ 宫中词",
        "dynasty":"唐代",
        "author":"朱庆馀",
        "content":"\n      寂寂花时闭院门，美人相并立琼轩。\n含情欲说宫中事，鹦鹉前头不敢言。\n    "
    },
    {
        "title":"题金陵渡",
        "dynasty":"唐代",
        "author":"张祜",
        "content":"\n      金陵津渡小山楼，一宿行人自可愁。\n潮落夜江斜月里，两三星火是瓜州。\n    "
    },
    {
        "title":"集灵台·其一",
        "dynasty":"唐代",
        "author":"张祜",
        "content":"\n      日光斜照集灵台，红树花迎晓露开。\n昨夜上皇新授箓，太真含笑入帘来。\n    "
    },
    {
        "title":"后宫词",
        "dynasty":"唐代",
        "author":"白居易",
        "content":"\n      泪湿罗巾梦不成，夜深前殿按歌声。\n红颜未老恩先断，斜倚薰笼坐到明。\n    "
    },
    {
        "title":"问刘十九",
        "dynasty":"唐代",
        "author":"白居易",
        "content":"\n      绿蚁新醅酒，红泥小火炉。\n晚来天欲雪，能饮一杯无。\n    "
    },
    {
        "title":"望月有感",
        "dynasty":"唐代",
        "author":"白居易",
        "content":"\n      自河南经乱，关内阻饥，兄弟离散，各在一处。因望月有感，聊书所怀，寄上浮梁大兄、於潜七兄、乌江十五兄，兼示符离及下邽弟妹。\n时难年荒世业空，弟兄羁旅各西东。\n田园寥落干戈后，骨肉流离道路中。\n吊影分为千里雁，辞根散作九秋蓬。\n共看明月应垂泪，一夜乡心五处同。\n    "
    },
    {
        "title":"草 \/ 赋得古原草送别",
        "dynasty":"唐代",
        "author":"白居易",
        "content":"\n      离离原上草，一岁一枯荣。\n野火烧不尽，春风吹又生。\n远芳侵古道，晴翠接荒城。\n又送王孙去，萋萋满别情。\n    "
    },
    {
        "title":"没蕃故人",
        "dynasty":"唐代",
        "author":"张籍",
        "content":"\n      前年伐月支，城上没全师。蕃汉断消息，死生长别离。\n无人收废帐，归马识残旗。欲祭疑君在，天涯哭此时。\n    "
    },
    {
        "title":"和乐天春词 \/ 春词",
        "dynasty":"唐代",
        "author":"刘禹锡",
        "content":"\n      新妆宜面下朱楼，深锁春光一院愁。\n行到中庭数花朵，蜻蜓飞上玉搔头。\n    "
    },
    {
        "title":"西塞山怀古",
        "dynasty":"唐代",
        "author":"刘禹锡",
        "content":"\n      王濬楼船下益州，金陵王气黯然收。\n千寻铁锁沉江底，一片降幡出石头。\n人世几回伤往事，山形依旧枕寒流。\n今逢四海为家日，故垒萧萧芦荻秋。\n    "
    },
    {
        "title":"蜀先主庙",
        "dynasty":"唐代",
        "author":"刘禹锡",
        "content":"\n      天地英雄气，千秋尚凛然。势分三足鼎，业复五铢钱。\n得相能开国，生儿不象贤。凄凉蜀故妓，来舞魏宫前。\n    "
    },
    {
        "title":"渔翁",
        "dynasty":"唐代",
        "author":"柳宗元",
        "content":"\n      渔翁夜傍西岩宿，晓汲清湘燃楚竹。\n烟销日出不见人，欸乃一声山水绿。\n回看天际下中流，岩上无心云相逐。\n    "
    },
    {
        "title":"登柳州城楼寄漳汀封连四州",
        "dynasty":"唐代",
        "author":"柳宗元",
        "content":"\n      城上高楼接大荒，海天愁思正茫茫。\n惊风乱飐芙蓉水，密雨斜侵薜荔墙。\n岭树重遮千里目，江流曲似九回肠。\n共来百越文身地，犹自音书滞一乡。\n    "
    },
    {
        "title":"秋夜曲",
        "dynasty":"唐代",
        "author":"王涯",
        "content":"\n      桂魄初生秋露微，轻罗已薄未更衣。\n银筝夜久殷勤弄，心怯空房不忍归。\n    "
    },
    {
        "title":"石鼓歌",
        "dynasty":"唐代",
        "author":"韩愈",
        "content":"\n      张生手持石鼓文，劝我试作石鼓歌。\n少陵无人谪仙死，才薄将奈石鼓何。\n周纲凌迟四海沸，宣王愤起挥天戈。\n大开明堂受朝贺，诸侯剑佩鸣相磨。\n蒐于岐阳骋雄俊，万里禽兽皆遮罗。\n镌功勒成告万世，凿石作鼓隳嵯峨。\n从臣才艺咸第一，拣选撰刻留山阿。\n雨淋日灸野火燎，鬼物守护烦撝呵。\n公从何处得纸本，毫发尽备无差讹。\n辞严义密读难晓，字体不类隶与蝌。\n年深岂免有缺画，快剑斫断生蛟鼍。\n鸾翔凤翥众仙下，珊瑚碧树交枝柯。\n金绳铁索锁钮壮，古鼎跃水龙腾梭。\n陋儒编诗不收入，二雅褊迫无委蛇。\n孔子西行不到秦，掎摭星宿遗羲娥。\n嗟余好古生苦晚，对此涕泪双滂沱。\n忆昔初蒙博士征，其年始改称元和。\n故人从军在右辅，为我度量掘臼科。\n濯冠沐浴告祭酒，如此至宝存岂多。\n毡包席裹可立致，十鼓只载数骆驼。\n荐诸太庙比郜鼎，光价岂止百倍过。\n圣恩若许留太学，诸生讲解得切磋。\n观经鸿都尚填咽，坐见举国来奔波。\n剜苔剔藓露节角，安置妥帖平不颇。\n大厦深檐与盖覆，经历久远期无佗。\n中朝大官老于事，讵肯感激徒媕娿。\n牧童敲火牛砺角，谁复著手为摩挲。\n日销月铄就埋没，六年西顾空吟哦。\n羲之俗书趁姿媚，数纸尚可博白鹅。\n继周八代争战罢，无人收拾理则那。\n方今太平日无事，柄任儒术崇丘轲。\n安能以此尚论列，愿借辩口如悬河。\n石鼓之歌止于此，呜呼吾意其蹉跎。\n    "
    },
    {
        "title":"谒衡岳庙遂宿岳寺题门楼",
        "dynasty":"唐代",
        "author":"韩愈",
        "content":"\n      五岳祭秩皆三公，四方环镇嵩当中。\n火维地荒足妖怪，天假神柄专其雄。\n喷云泄雾藏半腹，虽有绝顶谁能穷？\n我来正逢秋雨节，阴气晦昧无清风。\n潜心默祷若有应，岂非正直能感通！\n须臾静扫众峰出，仰见突兀撑青空。\n紫盖连延接天柱，石廪腾掷堆祝融。\n森然魄动下马拜，松柏一径趋灵宫。\n粉墙丹柱动光彩，鬼物图画填青红。\n升阶伛偻荐脯酒，欲以菲薄明其衷。\n庙令老人识神意，睢盱侦伺能鞠躬。\n手持杯珓导我掷，云此最吉余难同。\n窜逐蛮荒幸不死，衣食才足甘长终。\n侯王将相望久绝，神纵欲福难为功。\n夜投佛寺上高阁，星月掩映云曈昽。\n猿鸣钟动不知曙，杲杲寒日生于东。\n    "
    },
    {
        "title":"云阳馆与韩绅宿别",
        "dynasty":"唐代",
        "author":"司空曙",
        "content":"\n      故人江海别，几度隔山川。乍见翻疑梦，相悲各问年。\n孤灯寒照雨，湿竹暗浮烟。更有明朝恨，离杯惜共传。\n    "
    },
    {
        "title":"贼平后送人北归",
        "dynasty":"唐代",
        "author":"司空曙",
        "content":"\n      世乱同南去，时清独北还。他乡生白发，旧国见青山。\n晓月过残垒，繁星宿故关。寒禽与衰草，处处伴愁颜。\n    "
    },
    {
        "title":"听筝",
        "dynasty":"唐代",
        "author":"李端",
        "content":"\n      鸣筝金粟柱，素手玉房前。\n欲得周郎顾，时时误拂弦。\n    "
    },
    {
        "title":"夜上受降城闻笛",
        "dynasty":"唐代",
        "author":"李益",
        "content":"\n      回乐峰前沙似雪，受降城外月如霜。\n不知何处吹芦管，一夜征人尽望乡。\n    "
    },
    {
        "title":"李端公 \/ 送李端",
        "dynasty":"唐代",
        "author":"卢纶",
        "content":"\n      故关衰草遍，离别自堪悲。(自堪悲 一作：正堪悲)\n路出寒云外，人归暮雪时。\n少孤为客早，多难识君迟。\n掩泪空相向，风尘何处期。\n    "
    },
    {
        "title":"晚次鄂州",
        "dynasty":"唐代",
        "author":"卢纶",
        "content":"\n      云开远见汉阳城，犹是孤帆一日程。\n估客昼眠知浪静，舟人夜语觉潮生。\n三湘愁鬓逢秋色，万里归心对月明。\n旧业已随征战尽，更堪江上鼓鼙声。\n    "
    },
    {
        "title":"客夜与故人偶集 \/ 江乡故人偶集客舍",
        "dynasty":"唐代",
        "author":"戴叔伦",
        "content":"\n      天秋月又满，城阙夜千重。还作江南会，翻疑梦里逢。\n风枝惊暗鹊，露草覆寒蛩。羁旅长堪醉，相留畏晓钟。\n    "
    },
    {
        "title":"春怨",
        "dynasty":"唐代",
        "author":"刘方平",
        "content":"\n      纱窗日落渐黄昏，金屋无人见泪痕。\n寂寞空庭春欲晚，梨花满地不开门。\n    "
    },
    {
        "title":"寒食 \/ 寒食日即事",
        "dynasty":"唐代",
        "author":"韩翃",
        "content":"\n      春城无处不飞花，寒食东风御柳斜。\n日暮汉宫传蜡烛，轻烟散入五侯家。\n    "
    },
    {
        "title":"同题仙游观",
        "dynasty":"唐代",
        "author":"韩翃",
        "content":"\n      仙台下见五城楼，风物凄凄宿雨收。\n山色遥连秦树晚，砧声近报汉宫秋。\n疏松影落空坛静，细草香闲小洞幽。\n何用别寻方外去，人间亦自有丹丘。\n    "
    },
    {
        "title":"江南逢李龟年",
        "dynasty":"唐代",
        "author":"杜甫",
        "content":"\n      岐王宅里寻常见，崔九堂前几度闻。\n正是江南好风景，落花时节又逢君。\n    "
    },
    {
        "title":"咏怀古迹五首·其一",
        "dynasty":"唐代",
        "author":"杜甫",
        "content":"\n      支离东北风尘际，漂泊西南天地间。\n三峡楼台淹日月，五溪衣服共云山。\n羯胡事主终无赖，词客哀时且未还。\n庾信平生最萧瑟，暮年诗赋动江关。\n    "
    },
    {
        "title":"阁夜",
        "dynasty":"唐代",
        "author":"杜甫",
        "content":"\n      岁暮阴阳催短景，天涯霜雪霁寒宵。\n五更鼓角声悲壮，三峡星河影动摇。\n野哭几家闻战伐，夷歌数处起渔樵。\n卧龙跃马终黄土，人事依依漫寂寥。(版本一)\n岁暮阴阳催短景，天涯霜雪霁寒宵。\n五更鼓角声悲壮，三峡星河影动摇。\n野哭千家闻战伐，夷歌数处起渔樵。\n卧龙跃马终黄土，人事音书漫寂寥。(版本二)\n    "
    },
    {
        "title":"登楼",
        "dynasty":"唐代",
        "author":"杜甫",
        "content":"\n      花近高楼伤客心，万方多难此登临。\n锦江春色来天地，玉垒浮云变古今。\n北极朝廷终不改，西山寇盗莫相侵。\n可怜后主还祠庙，日暮聊为《梁甫吟》。\n    "
    },
    {
        "title":"别房太尉墓",
        "dynasty":"唐代",
        "author":"杜甫",
        "content":"\n      他乡复行役，驻马别孤坟。近泪无干土，低空有断云。\n对棋陪谢傅，把剑觅徐君。唯见林花落，莺啼送客闻。\n    "
    },
    {
        "title":"闻官军收河南河北",
        "dynasty":"唐代",
        "author":"杜甫",
        "content":"\n      剑外忽传收蓟北，初闻涕泪满衣裳。\n却看妻子愁何在，漫卷诗书喜欲狂。\n白日放歌须纵酒，青春作伴好还乡。\n即从巴峡穿巫峡，便下襄阳向洛阳。\n    "
    },
    {
        "title":"奉济驿重送严公四韵",
        "dynasty":"唐代",
        "author":"杜甫",
        "content":"\n      远送从此别，青山空复情。几时杯重把，昨夜月同行。\n列郡讴歌惜，三朝出入荣。江村独归处，寂寞养残生。\n    "
    },
    {
        "title":"客至",
        "dynasty":"唐代",
        "author":"杜甫",
        "content":"\n      舍南舍北皆春水，但见群鸥日日来。\n花径不曾缘客扫，蓬门今始为君开。\n盘飧市远无兼味，樽酒家贫只旧醅。\n肯与邻翁相对饮，隔篱呼取尽馀杯。(馀 通：余)\n    "
    },
    {
        "title":"天末怀李白",
        "dynasty":"唐代",
        "author":"杜甫",
        "content":"\n      凉风起天末，君子意如何。鸿雁几时到，江湖秋水多。\n文章憎命达，魑魅喜人过。应共冤魂语，投诗赠汨罗。\n    "
    },
    {
        "title":"月夜忆舍弟",
        "dynasty":"唐代",
        "author":"杜甫",
        "content":"\n      戍鼓断人行，边秋一雁声。(边秋 一作:秋边)\n露从今夜白，月是故乡明。\n有弟皆分散，无家问死生。\n寄书长不达，况乃未休兵。\n    "
    },
    {
        "title":"至德二载甫自京金光门出问道归凤翔乾元初…有悲往事",
        "dynasty":"唐代",
        "author":"杜甫",
        "content":"\n      此道昔归顺，西郊胡正繁。至今残破胆，应有未招魂。\n近得归京邑，移官岂至尊。无才日衰老，驻马望千门。\n    "
    },
    {
        "title":"春望",
        "dynasty":"唐代",
        "author":"杜甫",
        "content":"\n      国破山河在，城春草木深。感时花溅泪，恨别鸟惊心。\n烽火连三月，家书抵万金。白头搔更短，浑欲不胜簪。\n    "
    },
    {
        "title":"哀王孙",
        "dynasty":"唐代",
        "author":"杜甫",
        "content":"\n      长安城头头白乌，夜飞延秋门上呼。\n又向人家啄大屋，屋底达官走避胡。\n金鞭断折九马死，骨肉不得同驰驱。\n腰下宝玦青珊瑚，可怜王孙泣路隅。\n问之不肯道姓名，但道困苦乞为奴。\n已经百日窜荆棘，身上无有完肌肤。\n高帝子孙尽隆准，龙种自与常人殊。\n豺狼在邑龙在野，王孙善保千金躯。\n不敢长语临交衢，且为王孙立斯须。\n昨夜东风吹血腥，东来橐驼满旧都。\n朔方健儿好身手，昔何勇锐今何愚。\n窃闻天子已传位，圣德北服南单于。\n花门剺面请雪耻，慎勿出口他人狙。\n哀哉王孙慎勿疏，五陵佳气无时无。\n    "
    },
    {
        "title":"哀江头",
        "dynasty":"唐代",
        "author":"杜甫",
        "content":"\n      少陵野老吞声哭，春日潜行曲江曲。\n江头宫殿锁千门，细柳新蒲为谁绿？\n忆昔霓旌下南苑，苑中万物生颜色。\n昭阳殿里第一人，同辇随君侍君侧。\n辇前才人带弓箭，白马嚼啮黄金勒。\n翻身向天仰射云，一笑正坠双飞翼。\n明眸皓齿今何在？血污游魂归不得。\n清渭东流剑阁深，去住彼此无消息。\n人生有情泪沾臆，江水江花岂终极！\n黄昏胡骑尘满城，欲往城南望城北。\n    "
    },
    {
        "title":"兵车行",
        "dynasty":"唐代",
        "author":"杜甫",
        "content":"\n      车辚辚，马萧萧，行人弓箭各在腰。\n耶娘妻子走相送，尘埃不见咸阳桥。(\n耶\n娘 一作：“爷”)\n牵衣顿足拦道哭，哭声直上干云霄。\n道傍过者问行人，行人但云点行频。\n或从十五北防河，便至四十西营田。\n去时里正与裹头，归来头白还戍边。\n边庭流血成海水，武皇开边意未已。\n君不闻汉家山东二百州，千村万落生荆杞。\n纵有健妇把锄犁，禾生陇亩无东西。\n况复秦兵耐苦战，被驱不异犬与鸡。\n长者虽有问，役夫敢申恨？\n且如今年冬，未休关西卒。\n县官急索租，租税从何出？\n信知生男恶，反是生女好。\n生女犹得嫁比邻，生男埋没随百草。\n君不见，青海头，古来白骨无人收。\n新鬼烦冤旧鬼哭，天阴雨湿声啾啾！\n    "
    },
    {
        "title":"送李少府贬峡中王少府贬长沙",
        "dynasty":"唐代",
        "author":"高适",
        "content":"\n      嗟君此别意何如，驻马衔杯问谪居。\n巫峡啼猿数行泪，衡阳归雁几封书。\n青枫江上秋帆远，白帝城边古木疏。\n圣代即今多雨露，暂时分手莫踌躇。\n    "
    },
    {
        "title":"逢入京使",
        "dynasty":"唐代",
        "author":"岑参",
        "content":"\n      故园东望路漫漫，双袖龙钟泪不干。\n马上相逢无纸笔，凭君传语报平安。\n    "
    },
    {
        "title":"寄左省杜拾遗",
        "dynasty":"唐代",
        "author":"岑参",
        "content":"\n      联步趋丹陛，分曹限紫微。晓随天仗入，暮惹御香归。\n白发悲花落，青云羡鸟飞。圣朝无阙事，自觉谏书稀。\n    "
    },
    {
        "title":"赋得暮雨送李胄 \/ 赋得暮雨送李曹",
        "dynasty":"唐代",
        "author":"韦应物",
        "content":"\n      楚江微雨里，建业暮钟时。漠漠帆来重，冥冥鸟去迟。\n海门深不见，浦树远含滋。相送情无限，沾襟比散丝。\n    "
    },
    {
        "title":"秋夜寄邱员外 \/ 秋夜寄丘二十二员外",
        "dynasty":"唐代",
        "author":"韦应物",
        "content":"\n      怀君属秋夜，散步咏凉天。\n空山松子落，幽人应未眠。\n    "
    },
    {
        "title":"寄李儋元锡",
        "dynasty":"唐代",
        "author":"韦应物",
        "content":"\n      去年花里逢君别，今日花开已一年。\n世事茫茫难自料，春愁黯黯独成眠。\n身多疾病思田里，邑有流亡愧俸钱。\n闻道欲来相问讯，西楼望月几回圆。\n    "
    },
    {
        "title":"淮上喜会梁川故人 \/ 淮上喜会梁州故人",
        "dynasty":"唐代",
        "author":"韦应物",
        "content":"\n      江汉曾为客，相逢每醉还。\n浮云一别后，流水十年间。\n欢笑情如旧，萧疏鬓已斑。\n何因不归去？淮上有秋山。\n    "
    },
    {
        "title":"怨情",
        "dynasty":"唐代",
        "author":"李白",
        "content":"\n      美人卷珠帘，深坐颦蛾眉。(\n颦\n蛾眉 一作：蹙)\n但见泪痕湿，不知心恨谁。\n    "
    },
    {
        "title":"夜泊牛渚怀古",
        "dynasty":"唐代",
        "author":"李白",
        "content":"\n      牛渚西江夜，青天无片云。\n登舟望秋月，空忆谢将军。\n余亦能高咏，斯人不可闻。\n明朝挂帆席，枫叶落纷纷。(挂帆\n席\n 一作：去)\n    "
    },
    {
        "title":"早发白帝城 \/ 白帝下江陵",
        "dynasty":"唐代",
        "author":"李白",
        "content":"\n      朝辞白帝彩云间，千里江陵一日还。\n两岸猿声啼不住，轻舟已过万重山。\n    "
    },
    {
        "title":"登金陵凤凰台",
        "dynasty":"唐代",
        "author":"李白",
        "content":"\n      凤凰台上凤凰游，凤去台空江自流。\n吴宫花草埋幽径，晋代衣冠成古丘。\n三山半落青天外，二水中分白鹭洲。(二水 一作：一水)\n总为浮云能蔽日，长安不见使人愁。\n    "
    },
    {
        "title":"渡荆门送别",
        "dynasty":"唐代",
        "author":"李白",
        "content":"\n      渡远荆门外，来从楚国游。\n山随平野尽，江入大荒流。\n月下飞天镜，云生结海楼。\n仍怜故乡水，万里送行舟。\n    "
    },
    {
        "title":"黄鹤楼送孟浩然之广陵",
        "dynasty":"唐代",
        "author":"李白",
        "content":"\n      故人西辞黄鹤楼，烟花三月下扬州。\n孤帆远影碧空尽，唯见长江天际流。\n(唯 通：惟)\n    "
    },
    {
        "title":"静夜思",
        "dynasty":"唐代",
        "author":"李白",
        "content":"\n      床前明月光，疑是地上霜。\n举头望明月，低头思故乡。\n    "
    },
    {
        "title":"玉阶怨",
        "dynasty":"唐代",
        "author":"李白",
        "content":"\n      玉阶生白露，夜久侵罗袜。\n却下水晶帘，玲珑望秋月。\n    "
    },
    {
        "title":"长相思·其一",
        "dynasty":"唐代",
        "author":"李白",
        "content":"\n      长相思，在长安。\n络纬秋啼金井阑，微霜凄凄簟色寒。\n孤灯不明思欲绝，卷帷望月空长叹。\n美人如花隔云端！\n上有青冥之长天，下有渌水之波澜。\n天长路远魂飞苦，梦魂不到关山难。\n长相思，摧心肝！\n    "
    },
    {
        "title":"蜀道难",
        "dynasty":"唐代",
        "author":"李白",
        "content":"\n      噫吁嚱，危乎高哉！蜀道之难，难于上青天！\n蚕丛及鱼凫，开国何茫然！\n尔来四万八千岁，不与秦塞通人烟。\n西当太白有鸟道，可以横绝峨眉巅。\n地崩山摧壮士死，然后天梯石栈相钩连。\n上有六龙回日之高标，下有冲波逆折之回川。\n黄鹤之飞尚不得过，猿猱欲度愁攀援。\n青泥何盘盘，百步九折萦岩峦。\n扪参历井仰胁息，以手抚膺坐长叹。\n问君西游何时还？畏途巉岩不可攀。\n但见悲鸟号古木，雄飞雌从绕林间。\n又闻子规啼夜月，愁空山。\n蜀道之难,难于上青天，使人听此凋朱颜！\n连峰去天不盈尺，枯松倒挂倚绝壁。\n飞湍瀑流争喧豗，砯崖转石万壑雷。\n其险也如此，嗟尔远道之人胡为乎来哉！(也若此 一作：也如此)\n剑阁峥嵘而崔嵬，一夫当关，万夫莫开。\n所守或匪亲，化为狼与豺。\n朝避猛虎，夕避长蛇；磨牙吮血，杀人如麻。\n锦城虽云乐，不如早还家。\n蜀道之难,难于上青天，侧身西望长咨嗟！\n    "
    },
    {
        "title":"岁暮归南山 \/ 归故园作 \/ 归终南山",
        "dynasty":"唐代",
        "author":"孟浩然",
        "content":"\n      北阙休上书，南山归敝庐。不才明主弃，多病故人疏。\n白发催年老，青阳逼岁除。永怀愁不寐，松月夜窗虚。\n    "
    },
    {
        "title":"留别王侍御维 \/ 留别王维",
        "dynasty":"唐代",
        "author":"孟浩然",
        "content":"\n      寂寂竟何待，朝朝空自归。欲寻芳草去，惜与故人违。\n当路谁相假，知音世所稀。只应守寂寞，还掩故园扉。\n    "
    },
    {
        "title":"早寒江上有怀 \/ 早寒有怀 \/ 江上思归",
        "dynasty":"唐代",
        "author":"孟浩然",
        "content":"\n      木落雁南度，北风江上寒。\n我家襄水曲，遥隔楚云端。\n乡泪客中尽，孤帆天际看。(孤帆 一作：归帆)\n迷津欲有问，平海夕漫漫。\n    "
    },
    {
        "title":"宿桐庐江寄广陵旧游",
        "dynasty":"唐代",
        "author":"孟浩然",
        "content":"\n      山暝闻猿愁，沧江急夜流。风鸣两岸叶，月照一孤舟。\n建德非吾土，维扬忆旧游。还将两行泪，遥寄海西头。\n    "
    },
    {
        "title":"望洞庭湖赠张丞相 \/ 临洞庭",
        "dynasty":"唐代",
        "author":"孟浩然",
        "content":"\n      八月湖水平，涵虚混太清。气蒸云梦泽，波撼岳阳城。\n欲济无舟楫，端居耻圣明。坐观垂钓者，徒有羡鱼情。\n    "
    },
    {
        "title":"春思",
        "dynasty":"唐代",
        "author":"皇甫冉",
        "content":"\n      莺啼燕语报新年，马邑龙堆路几千。\n家住层城临汉苑，心随明月到胡天。\n机中锦字论长恨，楼上花枝笑独眠。\n为问元戎窦车骑，何时返旆勒燕然。\n    "
    },
    {
        "title":"长沙过贾谊宅",
        "dynasty":"唐代",
        "author":"刘长卿",
        "content":"\n      三年谪宦此栖迟，万古惟留楚客悲。\n秋草独寻人去后，寒林空见日斜时。\n汉文有道恩犹薄，湘水无情吊岂知。\n寂寂江山摇落处，怜君何事到天涯。\n    "
    },
    {
        "title":"饯别王十一南游",
        "dynasty":"唐代",
        "author":"刘长卿",
        "content":"\n      望君烟水阔，挥手泪沾巾。\n飞鸟没何处，青山空向人。\n长江一帆远，落日五湖春。\n谁见汀洲上，相思愁白蘋。\n    "
    },
    {
        "title":"秋日登吴公台上寺远眺",
        "dynasty":"唐代",
        "author":"刘长卿",
        "content":"\n      古台摇落后，秋日望乡心。\n野寺人来少，云峰水隔深。\n夕阳依旧垒，寒磬满空林。\n惆怅南朝事，长江独至今。\n    "
    },
    {
        "title":"送灵澈上人",
        "dynasty":"唐代",
        "author":"刘长卿",
        "content":"\n      苍苍竹林寺，杳杳钟声晚。\n荷笠带斜阳，青山独归远。(斜阳 一作：夕阳)\n    "
    },
    {
        "title":"送方外上人 \/ 送上人",
        "dynasty":"唐代",
        "author":"刘长卿",
        "content":"\n      孤云将野鹤，岂向人间住。\n莫买沃洲山，时人已知处。\n    "
    },
    {
        "title":"听弹琴",
        "dynasty":"唐代",
        "author":"刘长卿",
        "content":"\n      泠泠七弦上，静听松风寒。(七弦  一作：七丝)\n古调虽自爱，今人多不弹。\n    "
    },
    {
        "title":"题破山寺后禅院",
        "dynasty":"唐代",
        "author":"常建",
        "content":"\n      清晨入古寺，初日照高林。\n曲径通幽处，禅房花木深。\n山光悦鸟性，潭影空人心。\n万籁此俱寂，唯闻钟磬音。(版本一)\n清晨入古寺，初日明高林。\n竹径通幽处，禅房花木深。\n山光悦鸟性，潭影空人心。\n万籁此都寂，但馀钟磬音。(版本二) (馀 通：余)\n    "
    },
    {
        "title":"闺怨",
        "dynasty":"唐代",
        "author":"王昌龄",
        "content":"\n      闺中少妇不知愁，春日凝妆上翠楼。\n忽见陌头杨柳色，悔教夫婿觅封侯。\n    "
    },
    {
        "title":"送魏万之京",
        "dynasty":"唐代",
        "author":"李颀",
        "content":"\n      朝闻游子唱离歌，昨夜微霜初渡河。\n鸿雁不堪愁里听，云山况是客中过。\n关城树色催寒近，御苑砧声向晚多。(\n树\n色 一作：曙)\n莫见长安行乐处，空令岁月易蹉跎。\n    "
    },
    {
        "title":"琴歌",
        "dynasty":"唐代",
        "author":"李颀",
        "content":"\n      主人有酒欢今夕，请奏鸣琴广陵客。\n月照城头乌半飞，霜凄万树风入衣。\n铜炉华烛烛增辉，初弹渌水后楚妃。\n一声已动物皆静，四座无言星欲稀。\n清淮奉使千馀里，敢告云山从此始。\n    "
    },
    {
        "title":"古从军行",
        "dynasty":"唐代",
        "author":"李颀",
        "content":"\n      白日登山望烽火，黄昏饮马傍交河。\n行人刁斗风沙暗，公主琵琶幽怨多。\n野云万里无城郭，雨雪纷纷连大漠。\n胡雁哀鸣夜夜飞，胡儿眼泪双双落。\n闻道玉门犹被遮，应将性命逐轻车。\n年年战骨埋荒外，空见蒲桃入汉家。\n    "
    },
    {
        "title":"望蓟门",
        "dynasty":"唐代",
        "author":"祖咏",
        "content":"\n      燕台一望客心惊，笳鼓喧喧汉将营。(笳鼓 一作：箫鼓)\n万里寒光生积雪，三边曙色动危旌。\n沙场烽火连胡月，海畔云山拥蓟城。\n少小虽非投笔吏，论功还欲请长缨。\n    "
    },
    {
        "title":"行经华阴",
        "dynasty":"唐代",
        "author":"崔颢",
        "content":"\n      岧峣太华俯咸京，天外三峰削不成。\n武帝祠前云欲散，仙人掌上雨初晴。\n河山北枕秦关险，驿树西连汉畤平。\n借问路傍名利客，无如此处学长生。\n    "
    },
    {
        "title":"崔九欲往南山马上口号与别 \/ 留别王维 \/ 送崔九",
        "dynasty":"唐代",
        "author":"裴迪",
        "content":"\n      归山深浅去，须尽丘壑美。\n莫学武陵人，暂游桃源里。\n    "
    },
    {
        "title":"渭城曲 \/ 送元二使安西",
        "dynasty":"唐代",
        "author":"王维",
        "content":"\n      渭城朝雨浥轻尘，客舍青青柳色新。(一作：客舍依依杨柳春)\n劝君更尽一杯酒，西出阳关无故人。\n    "
    },
    {
        "title":"送别 \/ 山中送别 \/ 送友",
        "dynasty":"唐代",
        "author":"王维",
        "content":"\n      山中相送罢，日暮掩柴扉。\n春草明年绿，王孙归不归？(明年 一作：年年)\n    "
    },
    {
        "title":"积雨辋川庄作 \/ 秋归辋川庄作",
        "dynasty":"唐代",
        "author":"王维",
        "content":"\n      积雨空林烟火迟，蒸藜炊黍饷东菑。\n漠漠水田飞白鹭，阴阴夏木啭黄鹂。\n山中习静观朝槿，松下清斋折露葵。\n野老与人争席罢，海鸥何事更相疑。\n    "
    },
    {
        "title":"奉和圣制从蓬莱向兴庆阁道中留春雨中春望之作应制",
        "dynasty":"唐代",
        "author":"王维",
        "content":"\n      渭水自萦秦塞曲，黄山旧绕汉宫斜。\n銮舆迥出千门柳，阁道回看上苑花。\n云里帝城双凤阙，雨中春树万人家。\n为乘阳气行时令，不是宸游玩物华。\n    "
    },
    {
        "title":"汉江临泛 \/ 汉江临眺",
        "dynasty":"唐代",
        "author":"王维",
        "content":"\n      楚塞三湘接，荆门九派通。江流天地外，山色有无中。\n郡邑浮前浦，波澜动远空。襄阳好风日，留醉与山翁。\n    "
    },
    {
        "title":"归嵩山作",
        "dynasty":"唐代",
        "author":"王维",
        "content":"\n      清川带长薄，车马去闲闲。流水如有意，暮禽相与还。\n荒城临古渡，落日满秋山。迢递嵩高下，归来且闭关。\n    "
    },
    {
        "title":"终南别业 \/ 初至山中 \/ 入山寄城中故人",
        "dynasty":"唐代",
        "author":"王维",
        "content":"\n      中岁颇好道，晚家南山陲。兴来每独往，胜事空自知。\n行到水穷处，坐看云起时。偶然值林叟，谈笑无还期。\n    "
    },
    {
        "title":"过香积寺",
        "dynasty":"唐代",
        "author":"王维",
        "content":"\n      不知香积寺，数里入云峰。古木无人径，深山何处钟。\n泉声咽危石，日色冷青松。薄暮空潭曲，安禅制毒龙。\n    "
    },
    {
        "title":"桃源行",
        "dynasty":"唐代",
        "author":"王维",
        "content":"\n      渔舟逐水爱山春，两岸桃花夹古津。\n坐看红树不知远，行尽青溪不见人。\n山口潜行始隈隩，山开旷望旋平陆。\n遥看一处攒云树，近入千家散花竹。\n樵客初传汉姓名，居人未改秦衣服。\n居人共住武陵源，还从物外起田园。\n月明松下房栊静，日出云中鸡犬喧。\n惊闻俗客争来集，竞引还家问都邑。\n平明闾巷扫花开，薄暮渔樵乘水入。\n初因避地去人间，及至成仙遂不还。\n峡里谁知有人事，世中遥望空云山。\n不疑灵境难闻见，尘心未尽思乡县。\n出洞无论隔山水，辞家终拟长游衍。\n自谓经过旧不迷，安知峰壑今来变。\n当时只记入山深，青溪几度到云林。\n春来遍是桃花水，不辨仙源何处寻。\n    "
    },
    {
        "title":"老将行",
        "dynasty":"唐代",
        "author":"王维",
        "content":"\n      少年十五二十时，步行夺得胡马骑。\n射杀中山白额虎，肯数邺下黄须儿！\n一身转战三千里，一剑曾当百万师。\n汉兵奋迅如霹雳，虏骑崩腾畏蒺藜。\n卫青不败由天幸，李广无功缘数奇。\n自从弃置便衰朽，世事蹉跎成白首。\n昔时飞箭无全目，今日垂杨生左肘。\n路旁时卖故侯瓜，门前学种先生柳。\n苍茫古木连穷巷，寥落寒山对虚牖。\n誓令疏勒出飞泉，不似颍川空使酒。\n贺兰山下阵如云，羽檄交驰日夕闻。\n节使三河募年少，诏书五道出将军。\n试拂铁衣如雪色，聊持宝剑动星文。\n愿得燕弓射大将，耻令越甲鸣吾军。\n莫嫌旧日云中守，犹堪一战取功勋。\n    "
    },
    {
        "title":"次北固山下",
        "dynasty":"唐代",
        "author":"王湾",
        "content":"\n      客路青山外，行舟绿水前。(青山外 一作：青山下)\n潮平两岸阔，风正一帆悬。\n海日生残夜，江春入旧年。\n乡书何处达？归雁洛阳边。\n    "
    },
    {
        "title":"咏蝉 \/ 在狱咏蝉",
        "dynasty":"唐代",
        "author":"骆宾王",
        "content":"\n      西陆蝉声唱，南冠客思深。(客思深 一作：客思侵)\n那堪玄鬓影，来对白头吟。\n露重飞难进，风多响易沉。\n无人信高洁，谁为表予心？\n    "
    },
    {
        "title":"和晋陵陆丞早春游望",
        "dynasty":"唐代",
        "author":"杜审言",
        "content":"\n      独有宦游人，偏惊物候新。\n云霞出海曙，梅柳渡江春。\n淑气催黄鸟，晴光转绿蘋。\n忽闻歌古调，归思欲沾巾。\n    "
    },
    {
        "title":"新年作",
        "dynasty":"唐代",
        "author":"刘长卿",
        "content":"\n      乡心新岁切，天畔独潸然。老至居人下，春归在客先。\n岭猿同旦暮，江柳共风烟。已似长沙傅，从今又几年。\n    "
    },
    {
        "title":"题大庾岭北驿",
        "dynasty":"唐代",
        "author":"宋之问",
        "content":"\n      阳月南飞雁，传闻至此回。我行殊未已，何日复归来。\n江静潮初落，林昏瘴不开。明朝望乡处，应见陇头梅。\n    "
    },
    {
        "title":"江南曲",
        "dynasty":"唐代",
        "author":"李益",
        "content":"\n      嫁得瞿塘贾，朝朝误妾期。\n早知潮有信，嫁与弄潮儿。\n    "
    },
    {
        "title":"经邹鲁祭孔子而叹之",
        "dynasty":"唐代",
        "author":"李隆基",
        "content":"\n      夫子何为者，栖栖一代中。地犹鄹氏邑，宅即鲁王宫。\n叹凤嗟身否，伤麟怨道穷。今看两楹奠，当与梦时同。\n    "
    },
    {
        "title":"子夜吴歌·春歌",
        "dynasty":"唐代",
        "author":"李白",
        "content":"\n      秦地罗敷女，采桑绿水边。\n素手青条上，红妆白日鲜。\n蚕饥妾欲去，五马莫留连。\n    "
    },
    {
        "title":"关山月",
        "dynasty":"唐代",
        "author":"李白",
        "content":"\n      明月出天山，苍茫云海间。\n长风几万里，吹度玉门关。\n汉下白登道，胡窥青海湾。\n由来征战地，不见有人还。\n戍客望边邑，思归多苦颜。(一作：望边色)\n高楼当此夜，叹息未应闲。\n    "
    },
    {
        "title":"塞下曲·饮马渡秋水",
        "dynasty":"唐代",
        "author":"王昌龄",
        "content":"\n      饮马渡秋水，水寒风似刀。\n平沙日未没，黯黯见临洮。\n昔日长城战，咸言意气高。\n黄尘足今古，白骨乱蓬蒿。\n    "
    },
    {
        "title":"塞上曲·其一",
        "dynasty":"唐代",
        "author":"王昌龄",
        "content":"\n      蝉鸣空桑林，八月萧关道。\n出塞入塞寒，处处黄芦草。\n从来幽并客，皆共沙尘老。\n莫学游侠儿，矜夸紫骝好。\n    "
    },
    {
        "title":"溪居",
        "dynasty":"唐代",
        "author":"柳宗元",
        "content":"\n      久为簪组累，幸此南夷谪。闲依农圃邻，偶似山林客。\n晓耕翻露草，夜榜响溪石。来往不逢人，长歌楚天碧。\n    "
    },
    {
        "title":"晨诣超师院读禅经",
        "dynasty":"唐代",
        "author":"柳宗元",
        "content":"\n      汲井漱寒齿，清心拂尘服。\n闲持贝叶书，步出东斋读。\n真源了无取，妄迹世所逐。\n遗言冀可冥，缮性何由熟。\n道人庭宇静，苔色连深竹。\n日出雾露馀，青松如膏沐。\n澹然离言说，悟悦心自足。\n    "
    },
    {
        "title":"送杨氏女",
        "dynasty":"唐代",
        "author":"韦应物",
        "content":"\n      永日方戚戚，出行复悠悠。\n女子今有行，大江溯轻舟。\n尔辈苦无恃，抚念益慈柔。\n幼为长所育，两别泣不休。\n对此结中肠，义往难复留。\n自小阙内训，事姑贻我忧。\n赖兹托令门，任恤庶无尤。\n贫俭诚所尚，资从岂待周。\n孝恭遵妇道，容止顺其猷。\n别离在今晨，见尔当何秋。\n居闲始自遣，临感忽难收。\n归来视幼女，零泪缘缨流。\n    "
    },
    {
        "title":"夕次盱眙县",
        "dynasty":"唐代",
        "author":"韦应物",
        "content":"\n      落帆逗淮镇，停舫临孤驿。浩浩风起波，冥冥日沉夕。\n人归山郭暗，雁下芦洲白。独夜忆秦关，听钟未眠客。\n    "
    },
    {
        "title":"长安遇冯著",
        "dynasty":"唐代",
        "author":"韦应物",
        "content":"\n      客从东方来，衣上灞陵雨。问客何为来，采山因买斧。\n冥冥花正开，飏飏燕新乳。昨别今已春，鬓丝生几缕。\n    "
    },
    {
        "title":"初发扬子寄元大校书",
        "dynasty":"唐代",
        "author":"韦应物",
        "content":"\n      凄凄去亲爱，泛泛入烟雾。归棹洛阳人，残钟广陵树。\n今朝此为别，何处还相遇。世事波上舟，沿洄安得住。\n    "
    },
    {
        "title":"郡斋雨中与诸文士燕集",
        "dynasty":"唐代",
        "author":"韦应物",
        "content":"\n      兵卫森画戟，宴寝凝清香。海上风雨至，逍遥池阁凉。\n烦疴近消散，嘉宾复满堂。自惭居处崇，未睹斯民康。\n理会是非遣，性达形迹忘。鲜肥属时禁，蔬果幸见尝。\n俯饮一杯酒，仰聆金玉章。神欢体自轻，意欲凌风翔。\n吴中盛文史，群彦今汪洋。方知大藩地，岂曰财赋疆。\n    "
    },
    {
        "title":"贼退示官吏",
        "dynasty":"唐代",
        "author":"元结",
        "content":"\n      癸卯岁，西原贼入道州，焚烧杀掠，几尽而去。明年，贼又攻永破邵，不犯此州边鄙而退。岂力能制敌与？盖蒙其伤怜而已。诸使何为忍苦征敛，故作诗一篇以示官吏。\n昔岁逢太平，山林二十年。\n泉源在庭户，洞壑当门前。\n井税有常期，日晏犹得眠。\n忽然遭世变，数岁亲戎旃。\n今来典斯郡，山夷又纷然。\n城小贼不屠，人贫伤可怜。\n是以陷邻境，此州独见全。\n使臣将王命，岂不如贼焉？\n今彼征敛者，迫之如火煎。\n谁能绝人命，以作时世贤！\n思欲委符节，引竿自刺船。\n将家就鱼麦，归老江湖边。\n    "
    },
    {
        "title":"与高适薛据同登慈恩寺浮图",
        "dynasty":"唐代",
        "author":"岑参",
        "content":"\n      塔势如涌出，孤高耸天宫。\n登临出世界，磴道盘虚空。\n突兀压神州，峥嵘如鬼工。\n四角碍白日，七层摩苍穹。\n下窥指高鸟，俯听闻惊风。\n连山若波涛，奔凑似朝东。(凑 一作：走；似 一作：如)\n青槐夹驰道，宫馆何玲珑。(馆 一作：观)\n秋色从西来，苍然满关中。\n五陵北原上，万古青濛濛。\n净理了可悟，胜因夙所宗。\n誓将挂冠去，觉道资无穷。\n    "
    },
    {
        "title":"步出夏门行·观沧海",
        "dynasty":"魏晋",
        "author":"曹操",
        "content":"\n      东临碣石，以观沧海。\n水何澹澹，山岛竦峙。\n树木丛生，百草丰茂。\n秋风萧瑟，洪波涌起。\n日月之行，若出其中。\n星汉灿烂，若出其里。\n幸甚至哉，歌以咏志。\n    "
    },
    {
        "title":"春雁",
        "dynasty":"明代",
        "author":"王恭",
        "content":"\n      春风一夜到衡阳，楚水燕山万里长。\n莫道春来便归去，江南虽好是他乡。\n    "
    },
    {
        "title":"别滁",
        "dynasty":"宋代",
        "author":"欧阳修",
        "content":"\n      花光浓烂柳轻明，酌酒花前送我行。\n我亦且如常日醉，莫教弦管作离声。\n    "
    },
    {
        "title":"示三子",
        "dynasty":"宋代",
        "author":"陈师道",
        "content":"\n      去远即相忘，归近不可忍。\n儿女已在眼，眉目略不省。\n喜极不得语，泪尽方一唒。\n了知不是梦，忽忽心未稳。\n    "
    },
    {
        "title":"连州阳山归路",
        "dynasty":"宋代",
        "author":"吕本中",
        "content":"\n      稍离烟瘴近湘潭，疾病衰颓已不堪。\n儿女不知来避地，强言风物胜江南。\n    "
    },
    {
        "title":"池州翠微亭",
        "dynasty":"宋代",
        "author":"岳飞",
        "content":"\n      经年尘土满征衣，特特寻芳上翠微。\n好水好山看不足，马蹄催趁月明归。\n    "
    },
    {
        "title":"立春偶成",
        "dynasty":"宋代",
        "author":"张栻",
        "content":"\n      律回岁晚冰霜少，春到人间草木知。\n便觉眼前生意满，东风吹水绿参差。\n    "
    },
    {
        "title":"过垂虹",
        "dynasty":"宋代",
        "author":"姜夔",
        "content":"\n      自作新词韵最娇，小红低唱我吹箫。\n曲终过尽松陵路，回首烟波十四桥。\n    "
    },
    {
        "title":"塞上曲送元美",
        "dynasty":"明代",
        "author":"李攀龙",
        "content":"\n      白羽如霜出塞寒，胡烽不断接长安。\n城头一片西山月，多少征人马上看。\n    "
    },
    {
        "title":"桓灵时童谣",
        "dynasty":"两汉",
        "author":"佚名",
        "content":"\n      举秀才，不知书。\n举孝廉，父别居。\n寒素清白浊如泥，\n高第良将怯如鸡。\n    "
    },
    {
        "title":"柳枝词",
        "dynasty":"宋代",
        "author":"郑文宝",
        "content":"\n      亭亭画舸系春潭，直到行人酒半酣。\n不管烟波与风雨，载将离恨过江南。\n    "
    },
    {
        "title":"江宿",
        "dynasty":"明代",
        "author":"汤显祖",
        "content":"\n      寂历秋江渔火稀，起看残月映林微。\n波光水鸟惊犹宿，露冷流萤湿不飞。\n    "
    },
    {
        "title":"塞上",
        "dynasty":"宋代",
        "author":"柳开",
        "content":"\n      鸣骹直上一千尺，天静无风声更干。\n碧眼胡儿三百骑，尽提金勒向云看。\n    "
    },
    {
        "title":"剑门道中遇微雨",
        "dynasty":"宋代",
        "author":"陆游",
        "content":"\n      衣上征尘杂酒痕，远游无处不消魂。\n此身合是诗人未？细雨骑驴入剑门。\n    "
    },
    {
        "title":"寄王琳",
        "dynasty":"南北朝",
        "author":"庾信",
        "content":"\n      玉关道路远，金陵信使疏。\n独下千行泪，开君万里书。\n    "
    },
    {
        "title":"陇头歌辞三首",
        "dynasty":"南北朝",
        "author":"佚名",
        "content":"\n      陇头流水，流离山下。\n念吾一身，飘然旷野。\n朝发欣城，暮宿陇头。\n寒不能语，舌卷入喉。\n陇头流水，鸣声呜咽。\n遥望秦川，心肝断绝。\n    "
    },
    {
        "title":"之零陵郡次新亭",
        "dynasty":"南北朝",
        "author":"范云",
        "content":"\n      江干远树浮，天末孤烟起。\n江天自如合，烟树还相似。\n沧流未可源，高帆去何已。\n    "
    },
    {
        "title":"木瓜",
        "dynasty":"先秦",
        "author":"佚名",
        "content":"\n      投我以木瓜，报之以琼琚。匪报也，永以为好也！\n投我以木桃，报之以琼瑶。匪报也，永以为好也！\n投我以木李，报之以琼玖。匪报也，永以为好也！\n    "
    },
    {
        "title":"河广",
        "dynasty":"先秦",
        "author":"佚名",
        "content":"\n      谁谓河广？一苇杭之。谁谓宋远？跂予望之。\n谁谓河广？曾不容刀。谁谓宋远？曾不崇朝。\n    "
    },
    {
        "title":"相鼠",
        "dynasty":"先秦",
        "author":"佚名",
        "content":"\n      相鼠有皮，人而无仪！人而无仪，不死何为？\n相鼠有齿，人而无止！人而无止，不死何俟？\n相鼠有体，人而无礼，人而无礼！胡不遄死？\n    "
    },
    {
        "title":"还自广陵",
        "dynasty":"宋代",
        "author":"秦观",
        "content":"\n      天寒水鸟自相依，十百为群戏落晖。\n过尽行人都不起，忽闻水响一齐飞。\n    "
    },
    {
        "title":"叠题乌江亭",
        "dynasty":"宋代",
        "author":"王安石",
        "content":"\n      百战疲劳壮士哀，中原一败势难回。\n江东子弟今虽在，肯与君王卷土来？\n    "
    },
    {
        "title":"初夏游张园",
        "dynasty":"宋代",
        "author":"戴敏",
        "content":"\n      乳鸭池塘水浅深，熟梅天气半阴晴。\n东园载酒西园醉，摘尽枇杷一树金。\n    "
    },
    {
        "title":"村居",
        "dynasty":"宋代",
        "author":"张舜民",
        "content":"\n      水绕陂田竹绕篱，榆钱落尽槿花稀。\n夕阳牛背无人卧，带得寒鸦两两归。\n    "
    },
    {
        "title":"梅花绝句·其一",
        "dynasty":"宋代",
        "author":"陆游",
        "content":"\n      闻道梅花坼晓风，雪堆遍满四山中。\n何方可化身千亿，一树梅花一放翁。\n    "
    },
    {
        "title":"咏史·郁郁涧底松",
        "dynasty":"魏晋",
        "author":"左思",
        "content":"\n      郁郁涧底松，离离山上苗。\n以彼径寸茎，荫此百尺条。\n世胄蹑高位，英俊沉下僚。\n地势使之然，由来非一朝。\n金张藉旧业，七叶珥汉貂。\n冯公岂不伟，白首不见招。\n    "
    },
    {
        "title":"七哀诗三首·其一",
        "dynasty":"魏晋",
        "author":"王粲",
        "content":"\n      西京乱无象，豺虎方遘患。\n复弃中国去，委身适荆蛮。\n亲戚对我悲，朋友相追攀。\n出门无所见，白骨蔽平原。\n路有饥妇人，抱子弃草间。\n顾闻号泣声，挥涕独不还。\n“未知身死处，何能两相完？”\n驱马弃之去，不忍听此言。\n南登霸陵岸，回首望长安，\n悟彼下泉人，喟然伤心肝。\n    "
    },
    {
        "title":"蚕妇",
        "dynasty":"宋代",
        "author":"张俞",
        "content":"\n      昨日入城市，归来泪满巾。\n遍身罗绮者，不是养蚕人。\n    "
    },
    {
        "title":"对酒",
        "dynasty":"清代",
        "author":"秋瑾",
        "content":"\n      不惜千金买宝刀，貂裘换酒也堪豪。\n一腔热血勤珍重，洒去犹能化碧涛。\n    "
    },
    {
        "title":"州桥",
        "dynasty":"宋代",
        "author":"范成大",
        "content":"\n      南望朱雀门，北望宣德楼，皆旧御路也。\n州桥南北是天街，父老年年等驾回。\n忍泪失声询使者，\"几时真有六军来？\"\n    "
    },
    {
        "title":"夏日田园杂兴·其七",
        "dynasty":"宋代",
        "author":"范成大",
        "content":"\n      昼出耘田夜绩麻，村庄儿女各当家。\n童孙未解供耕织，也傍桑阴学种瓜。\n    "
    },
    {
        "title":"登快阁",
        "dynasty":"宋代",
        "author":"黄庭坚",
        "content":"\n      痴儿了却公家事，快阁东西倚晚晴。\n落木千山天远大，澄江一道月分明。\n朱弦已为佳人绝，青眼聊因美酒横。\n万里归船弄长笛，此心吾与白鸥盟。\n    "
    },
    {
        "title":"人日思归",
        "dynasty":"南北朝",
        "author":"薛道衡",
        "content":"\n      入春才七日，离家已二年。\n人归落雁后，思发在花前。\n    "
    },
    {
        "title":"上邪",
        "dynasty":"两汉",
        "author":"佚名",
        "content":"\n      上邪，我欲与君相知，长命无绝衰。\n山无陵，江水为竭。冬雷震震，夏雨雪。天地合，乃敢与君绝。\n    "
    },
    {
        "title":"论诗五首·其二",
        "dynasty":"清代",
        "author":"赵翼",
        "content":"\n      李杜诗篇万口传，至今已觉不新鲜。\n江山代有才人出，各领风骚数百年。\n    "
    },
    {
        "title":"乡思",
        "dynasty":"宋代",
        "author":"李觏",
        "content":"\n      人言落日是天涯，望极天涯不见家。\n已恨碧山相阻隔，碧山还被暮云遮。\n    "
    },
    {
        "title":"拟行路难·其六",
        "dynasty":"南北朝",
        "author":"鲍照",
        "content":"\n      对案不能食，拔剑击柱长叹息。\n丈夫生世会几时？安能蹀躞垂羽翼！\n弃置罢官去，还家自休息。\n朝出与亲辞，暮还在亲侧。\n弄儿床前戏，看妇机中织。\n自古圣贤尽贫贱，何况我辈孤且直！\n    "
    },
    {
        "title":"海棠",
        "dynasty":"宋代",
        "author":"苏轼",
        "content":"\n      东风袅袅泛崇光，香雾空蒙月转廊。\n只恐夜深花睡去，故烧高烛照红妆。\n    "
    },
    {
        "title":"狱中题壁",
        "dynasty":"清代",
        "author":"谭嗣同",
        "content":"\n      望门投止思张俭，忍死须臾待杜根。\n我自横刀向天笑，去留肝胆两昆仑。(版本一)\n望门投趾怜张俭，直谏陈书愧杜根。\n手掷欧刀仰天笑，留将公罪后人论。(版本二)\n    "
    },
    {
        "title":"白马篇",
        "dynasty":"魏晋",
        "author":"曹植",
        "content":"\n      白马饰金羁，连翩西北驰。借问谁家子，幽并游侠儿。\n少小去乡邑，扬声沙漠垂。宿昔秉良弓，楛矢何参差。\n控弦破左的，右发摧月支。仰手接飞猱，俯身散马蹄。\n狡捷过猴猿，勇剽若豹螭。边城多警急，虏骑数迁移。\n羽檄从北来，厉马登高堤。长驱蹈匈奴，左顾凌鲜卑。\n弃身锋刃端，性命安可怀？父母且不顾，何言子与妻！\n名编壮士籍，不得中顾私。捐躯赴国难，视死忽如归！\n    "
    },
    {
        "title":"墨梅",
        "dynasty":"元代",
        "author":"王冕",
        "content":"\n      吾家洗砚池头树，个个花开淡墨痕。\n不要人夸颜色好，只流清气满乾坤。(版本一)\n我家洗砚池边树，朵朵花开淡墨痕。\n不要人夸好颜色，只留清气满乾坤。(版本二)\n    "
    },
    {
        "title":"己亥杂诗·其二百二十",
        "dynasty":"清代",
        "author":"龚自珍",
        "content":"\n      九州生气恃风雷，万马齐喑究可哀。\n我劝天公重抖擞，不拘一格降人才。\n    "
    },
    {
        "title":"绝句·古木阴中系短篷",
        "dynasty":"宋代",
        "author":"志南",
        "content":"\n      古木阴中系短篷，杖藜扶我过桥东。\n沾衣欲湿杏花雨，吹面不寒杨柳风。\n    "
    },
    {
        "title":"月儿弯弯照九州",
        "dynasty":"宋代",
        "author":"佚名",
        "content":"\n      月儿弯弯照九州，几家欢乐几家愁。\n几家夫妇同罗帐，几个飘零在外头？\n    "
    },
    {
        "title":"天平山中",
        "dynasty":"明代",
        "author":"杨基",
        "content":"\n      细雨茸茸湿楝花，南风树树熟枇杷；\n徐行不记山深浅，一路莺啼送到家。\n    "
    },
    {
        "title":"春居杂兴·两株桃杏映篱斜",
        "dynasty":"宋代",
        "author":"王禹偁",
        "content":"\n      两株桃杏映篱斜，妆点商州副使家。\n何事春风容不得？和莺吹折数枝花。\n    "
    },
    {
        "title":"归园田居·其一",
        "dynasty":"魏晋",
        "author":"陶渊明",
        "content":"\n      少无适俗韵，性本爱丘山。\n误落尘网中，一去三十年。(误落 一作：误入)\n羁鸟恋旧林，池鱼思故渊。\n开荒南野际，守拙归园田。\n方宅十余亩，草屋八九间。\n榆柳荫后檐，桃李罗堂前。\n暧暧远人村，依依墟里烟。\n狗吠深巷中，鸡鸣桑树颠。(颠 通 巅)\n户庭无尘杂，虚室有余闲。\n久在樊笼里，复得返自然。\n    "
    },
    {
        "title":"题《墨葡萄图》 \/ 题葡萄图",
        "dynasty":"明代",
        "author":"徐渭",
        "content":"\n      半生落魄已成翁,独立书斋啸晚风。\n笔底明珠无处卖,闲抛闲掷野藤中。\n    "
    },
    {
        "title":"惠崇春江晚景 \/ 惠崇春江晓景",
        "dynasty":"宋代",
        "author":"苏轼",
        "content":"\n      竹外桃花三两枝，春江水暖鸭先知。\n蒌蒿满地芦芽短，正是河豚欲上时。\n    "
    },
    {
        "title":"舟夜书所见",
        "dynasty":"清代",
        "author":"查慎行",
        "content":"\n      月黑见渔灯，孤光一点萤。\n微微风簇浪，散作满河星。\n    "
    },
    {
        "title":"关山月",
        "dynasty":"南北朝",
        "author":"徐陵",
        "content":"\n      关山三五月，客子忆秦川。\n思妇高楼上，当窗应未眠。\n星旗映疏勒，云陈上祈连。\n战气今如此，从军复几年。\n    "
    },
    {
        "title":"丰乐亭游春·其三",
        "dynasty":"宋代",
        "author":"欧阳修",
        "content":"\n      红树青山日欲斜，长郊草色绿无涯。\n游人不管春将老，来往亭前踏落花。\n    "
    },
    {
        "title":"敕勒歌",
        "dynasty":"南北朝",
        "author":"佚名",
        "content":"\n      敕勒川，阴山下。天似穹庐，笼盖四野。\n天苍苍，野茫茫。风吹草低见牛羊。\n    "
    },
    {
        "title":"江村晚眺",
        "dynasty":"宋代",
        "author":"戴复古",
        "content":"\n      江头落日照平沙，潮退渔船阁岸斜。\n白鸟一双临水立，见人惊起入芦花。\n    "
    },
    {
        "title":"桃夭",
        "dynasty":"先秦",
        "author":"佚名",
        "content":"\n      桃之夭夭，灼灼其华。之子于归，宜其室家。\n桃之夭夭，有蕡其实。之子于归，宜其家室。\n桃之夭夭，其叶蓁蓁。之子于归，宜其家人。\n    "
    },
    {
        "title":"舟过安仁",
        "dynasty":"宋代",
        "author":"杨万里",
        "content":"\n      一叶渔船两小童，收篙停棹坐船中。\n怪生无雨都张伞，不是遮头是使风。\n    "
    },
    {
        "title":"夏意",
        "dynasty":"宋代",
        "author":"苏舜钦",
        "content":"\n      别院深深夏席清，石榴开遍透帘明。(夏席清 一作：夏簟清)\n树阴满地日当午，梦觉流莺时一声。\n    "
    },
    {
        "title":"春日偶成",
        "dynasty":"宋代",
        "author":"程颢",
        "content":"\n      云淡风轻近午天，傍花随柳过前川。\n时人不识余心乐，将谓偷闲学少年。\n    "
    },
    {
        "title":"石灰吟",
        "dynasty":"明代",
        "author":"于谦",
        "content":"\n      千锤万凿出深山，烈火焚烧若等闲。\n粉身碎骨全不怕，要留清白在人间。\n(一作：千锤万击出深山 \/ 千鎚万击出深山)\n(一作：粉骨碎身全不惜 \/ 粉身碎骨浑不怕 \/ 粉骨碎身全不怕)\n    "
    },
    {
        "title":"春游湖",
        "dynasty":"宋代",
        "author":"徐俯",
        "content":"\n      双飞燕子几时回？夹岸桃花蘸水开。\n春雨断桥人不度，小舟撑出柳阴来。\n    "
    },
    {
        "title":"宿新市徐公店",
        "dynasty":"宋代",
        "author":"杨万里",
        "content":"\n      篱落疏疏一径深，树头花落未成阴。\n儿童急走追黄蝶，飞入菜花无处寻。\n    "
    },
    {
        "title":"病牛",
        "dynasty":"宋代",
        "author":"李纲",
        "content":"\n      耕犁千亩实千箱，力尽筋疲谁复伤？\n但得众生皆得饱，不辞羸病卧残阳。\n    "
    },
    {
        "title":"暑旱苦热",
        "dynasty":"宋代",
        "author":"王令",
        "content":"\n      清风无力屠得热，落日着翅飞上山。\n人固已惧江海竭，天岂不惜河汉干？\n昆仑之高有积雪，蓬莱之远常遗寒。\n不能手提天下往，何忍身去游其间？\n    "
    },
    {
        "title":"村居",
        "dynasty":"清代",
        "author":"高鼎",
        "content":"\n      草长莺飞二月天，拂堤杨柳醉春烟。\n儿童散学归来早，忙趁东风放纸鸢。\n    "
    },
    {
        "title":"雨后池上",
        "dynasty":"宋代",
        "author":"刘攽",
        "content":"\n      一雨池塘水面平，淡磨明镜照檐楹。\n东风忽起垂杨舞，更作荷心万点声。\n    "
    },
    {
        "title":"梅花 \/ 梅",
        "dynasty":"宋代",
        "author":"王安石",
        "content":"\n      墙角数枝梅，凌寒独自开。\n遥知不是雪，为有暗香来。\n    "
    },
    {
        "title":"病起书怀",
        "dynasty":"宋代",
        "author":"陆游",
        "content":"\n      病骨支离纱帽宽，孤臣万里客江干。\n位卑未敢忘忧国，事定犹须待阖棺。\n天地神灵扶庙社，京华父老望和銮。\n出师一表通今古，夜半挑灯更细看。\n    "
    },
    {
        "title":"采薇",
        "dynasty":"先秦",
        "author":"佚名",
        "content":"\n      采薇采薇，薇亦作止。曰归曰归，岁亦莫止。 靡室靡家，玁狁之故。不遑启居，玁狁之故。\n采薇采薇，薇亦柔止。曰归曰归，心亦忧止。 忧心烈烈，载饥载渴。我戍未定，靡使归聘。\n采薇采薇，薇亦刚止。曰归曰归，岁亦阳止。 王事靡盬，不遑启处。忧心孔疚，我行不来！\n彼尔维何？维常之华。彼路斯何？君子之车。 戎车既驾，四牡业业。岂敢定居？一月三捷。\n驾彼四牡，四牡骙骙。君子所依，小人所腓。 四牡翼翼，象弭鱼服。岂不日戒？玁狁孔棘！\n昔我往矣，杨柳依依。今我来思，雨雪霏霏。 行道迟迟，载渴载饥。我心伤悲，莫知我哀！\n    "
    },
    {
        "title":"元日",
        "dynasty":"宋代",
        "author":"王安石",
        "content":"\n      爆竹声中一岁除，春风送暖入屠苏。\n千门万户曈曈日，总把新桃换旧符。\n    "
    },
    {
        "title":"饮酒·其五",
        "dynasty":"魏晋",
        "author":"陶渊明",
        "content":"\n      结庐在人境，而无车马喧。\n问君何能尔？心远地自偏。\n采菊东篱下，悠然见南山。\n山气日夕佳，飞鸟相与还。\n此中有真意，欲辨已忘言。(辨 通：辩)\n    "
    },
    {
        "title":"春日",
        "dynasty":"宋代",
        "author":"朱熹",
        "content":"\n      胜日寻芳泗水滨，无边光景一时新。\n等闲识得东风面，万紫千红总是春。\n    "
    },
    {
        "title":"题西林壁",
        "dynasty":"宋代",
        "author":"苏轼",
        "content":"\n      横看成岭侧成峰，远近高低各不同。\n不识庐山真面目，只缘身在此山中。\n    "
    },
    {
        "title":"汴京纪事",
        "dynasty":"宋代",
        "author":"刘子翚",
        "content":"\n      辇毂繁华事可伤，师师重老过湖湘。\n缕衣檀板无颜色，一曲当时动帝王。\n    "
    },
    {
        "title":"寒夜",
        "dynasty":"宋代",
        "author":"杜耒",
        "content":"\n      寒夜客来茶当酒，竹炉汤沸火初红。\n寻常一样窗前月，才有梅花便不同。\n    "
    },
    {
        "title":"鲁山山行",
        "dynasty":"宋代",
        "author":"梅尧臣",
        "content":"\n      适与野情惬，千山高复低。\n好峰随处改，幽径独行迷。\n霜落熊升树，林空鹿饮溪。\n人家在何许？云外一声鸡。\n    "
    },
    {
        "title":"秋夜将晓出篱门迎凉有感",
        "dynasty":"宋代",
        "author":"陆游",
        "content":"\n      三万里河东入海，五千仞岳上摩天。\n遗民泪尽胡尘里，南望王师又一年。\n    "
    },
    {
        "title":"归园田居·其三",
        "dynasty":"魏晋",
        "author":"陶渊明",
        "content":"\n      种豆南山下，草盛豆苗稀。\n晨兴理荒秽，带月荷锄归。\n道狭草木长，夕露沾我衣。\n衣沾不足惜，但使愿无违。\n    "
    },
    {
        "title":"襄邑道中",
        "dynasty":"宋代",
        "author":"陈与义",
        "content":"\n      飞花两岸照船红，百里榆堤半日风。\n卧看满天云不动，不知云与我俱东。\n    "
    },
    {
        "title":"新晴",
        "dynasty":"宋代",
        "author":"刘攽",
        "content":"\n      青苔满地初晴后，绿树无人昼梦余。\n唯有南风旧相识，偷开门户又翻书。\n    "
    },
    {
        "title":"山中雪后",
        "dynasty":"清代",
        "author":"郑燮",
        "content":"\n      晨起开门雪满山，雪睛云淡日光寒。\n檐流未滴梅花冻，一种清孤不等闲。\n    "
    },
    {
        "title":"酌贪泉",
        "dynasty":"魏晋",
        "author":"吴隐之",
        "content":"\n      古人云此水，一歃怀千金。\n试使夷齐饮，终当不易心。\n    "
    },
    {
        "title":"三衢道中",
        "dynasty":"宋代",
        "author":"曾几",
        "content":"\n      梅子黄时日日晴，小溪泛尽却山行。\n绿阴不减来时路，添得黄鹂四五声。\n    "
    },
    {
        "title":"关雎",
        "dynasty":"先秦",
        "author":"佚名",
        "content":"\n      关关雎鸠，在河之洲。窈窕淑女，君子好逑。\n参差荇菜，左右流之。窈窕淑女，寤寐求之。\n求之不得，寤寐思服。悠哉悠哉，辗转反侧。\n参差荇菜，左右采之。窈窕淑女，琴瑟友之。\n参差荇菜，左右芼之。窈窕淑女，钟鼓乐之。\n    "
    },
    {
        "title":"己亥杂诗·其五",
        "dynasty":"清代",
        "author":"龚自珍",
        "content":"\n      浩荡离愁白日斜，吟鞭东指即天涯。\n落红不是无情物，化作春泥更护花。\n    "
    },
    {
        "title":"过零丁洋",
        "dynasty":"宋代",
        "author":"文天祥",
        "content":"\n      辛苦遭逢起一经，干戈寥落四周星。\n山河破碎风飘絮，身世浮沉雨打萍。\n惶恐滩头说惶恐，零丁洋里叹零丁。\n人生自古谁无死？留取丹心照汗青。\n    "
    },
    {
        "title":"游园不值",
        "dynasty":"宋代",
        "author":"叶绍翁",
        "content":"\n      应怜屐齿印苍苔，小扣柴扉久不开。\n春色满园关不住，一枝红杏出墙来。\n    "
    },
    {
        "title":"晓出净慈寺送林子方",
        "dynasty":"宋代",
        "author":"杨万里",
        "content":"\n      毕竟西湖六月中，风光不与四时同。\n接天莲叶无穷碧，映日荷花别样红。\n    "
    },
    {
        "title":"临安春雨初霁",
        "dynasty":"宋代",
        "author":"陆游",
        "content":"\n      世味年来薄似纱，谁令骑马客京华。\n小楼一夜听春雨，深巷明朝卖杏花。\n矮纸斜行闲作草，晴窗细乳戏分茶。\n素衣莫起风尘叹，犹及清明可到家。\n    "
    },
    {
        "title":"饮湖上初晴后雨二首·其二",
        "dynasty":"宋代",
        "author":"苏轼",
        "content":"\n      水光潋滟晴方好，山色空蒙雨亦奇。(蒙 通：濛)\n欲把西湖比西子，淡妆浓抹总相宜。(淡妆浓抹 一作：浓妆淡抹)\n    "
    },
    {
        "title":"泊船瓜洲",
        "dynasty":"宋代",
        "author":"王安石",
        "content":"\n      京口瓜洲一水间，钟山只隔数重山。\n春风又绿江南岸，明月何时照我还？\n    "
    },
    {
        "title":"山园小梅·其一",
        "dynasty":"宋代",
        "author":"林逋",
        "content":"\n      众芳摇落独暄妍，占尽风情向小园。\n疏影横斜水清浅，暗香浮动月黄昏。\n霜禽欲下先偷眼，粉蝶如知合断魂。\n幸有微吟可相狎，不须檀板共金尊。(金\n尊\n 通：樽)\n    "
    },
    {
        "title":"短歌行",
        "dynasty":"魏晋",
        "author":"曹操",
        "content":"\n      对酒当歌，人生几何！譬如朝露，去日苦多。\n慨当以慷，忧思难忘。何以解忧？唯有杜康。\n青青子衿，悠悠我心。但为君故，沉吟至今。\n呦呦鹿鸣，食野之苹。我有嘉宾，鼓瑟吹笙。\n明明如月，何时可掇？忧从中来，不可断绝。\n越陌度阡，枉用相存。契阔谈宴，心念旧恩。\n月明星稀，乌鹊南飞。绕树三匝，何枝可依？\n山不厌高，海不厌深。周公吐哺，天下归心。(海 一作：水)\n    "
    },
    {
        "title":"狱中赠邹容",
        "dynasty":"清代",
        "author":"章炳麟",
        "content":"\n      邹容吾小弟，被发下瀛州。\n快剪刀除辫，干牛肉作餱。\n英雄一入狱，天地亦悲秋。\n临命须掺手，乾坤只两头！\n    "
    },
    {
        "title":"画",
        "dynasty":"唐代",
        "author":"王维",
        "content":"\n      远看山有色，近听水无声。\n春去花还在，人来鸟不惊。\n    "
    },
    {
        "title":"别老母",
        "dynasty":"清代",
        "author":"黄景仁",
        "content":"\n      搴帷拜母河梁去，白发愁看泪眼枯。\n惨惨柴门风雪夜，此时有子不如无。\n    "
    },
    {
        "title":"感旧四首",
        "dynasty":"清代",
        "author":"黄景仁",
        "content":"\n      大道青楼望不遮，年时系马醉流霞。\n风前带是同心结，杯底人如解语花。\n下杜城边南北路，上阑门外去来车。\n匆匆觉得扬州梦，检点闲愁在鬓华。\n唤起窗前尚宿酲，啼鹃催去又声声。\n丹青旧誓相如札，禅榻经时杜牧情。\n别后相思空一水，重来回首已三生。\n云阶月地依然在，细逐空香百遍行。\n遮莫临行念我频，竹枝留涴泪痕新。\n多缘刺史无坚约，岂视萧郎作路人。\n望里彩云疑冉冉，愁边春水故粼粼。\n珊瑚百尺珠千斛，难换罗敷未嫁身。\n从此音尘各悄然，春山如黛草如烟。\n泪添吴苑三更雨，恨惹邮亭一夜眠。\n讵有青乌缄别句，聊将锦瑟记流年。\n他时脱便微之过，百转千回只自怜。\n    "
    },
    {
        "title":"山行·布谷飞飞劝早耕",
        "dynasty":"清代",
        "author":"姚鼐",
        "content":"\n      布谷飞飞劝早耕，舂锄扑扑趁春睛。\n千层石树遥行路，一带山田放水声。\n    "
    },
    {
        "title":"富春至严陵山水甚佳",
        "dynasty":"清代",
        "author":"纪昀",
        "content":"\n      浓似春云淡似烟，参差绿到大江边。\n斜阳流水推篷坐，翠色随人欲上船。\n    "
    },
    {
        "title":"所见",
        "dynasty":"清代",
        "author":"袁枚",
        "content":"\n      牧童骑黄牛，歌声振林樾。\n意欲捕鸣蝉，忽然闭口立。\n    "
    },
    {
        "title":"山行杂咏",
        "dynasty":"清代",
        "author":"袁枚",
        "content":"\n      十里崎岖半里平，一峰才送一峰迎。\n青山似茧将人裹，不信前头有路行。\n    "
    },
    {
        "title":"夜过借园见主人坐月下吹笛",
        "dynasty":"清代",
        "author":"袁枚",
        "content":"\n      秋夜访秋士，先闻水上音。\n半天凉月色，一笛酒人心。\n响遏碧云近，香传红藕深。\n相逢清露下，流影湿衣襟。\n    "
    },
    {
        "title":"马嵬",
        "dynasty":"清代",
        "author":"袁枚",
        "content":"\n      莫唱当年长恨歌，人间亦自有银河。\n石壕村里夫妻别，泪比长生殿上多。\n    "
    },
    {
        "title":"岁暮到家",
        "dynasty":"清代",
        "author":"蒋士铨",
        "content":"\n      爱子心无尽，归家喜及辰。\n寒衣针线密，家信墨痕新。\n见面怜清瘦，呼儿问苦辛。\n低徊愧人子，不敢叹风尘。\n    "
    },
    {
        "title":"偶然作",
        "dynasty":"清代",
        "author":"屈复",
        "content":"\n      百金买骏马，千金买美人；\n万金买高爵，何处买青春？\n    "
    },
    {
        "title":"渔家·卖得鲜鱼二百钱",
        "dynasty":"清代",
        "author":"郑燮",
        "content":"\n      卖得鲜鱼二百钱，籴粮炊饭放归船。\n拔来湿苇烧难着，晒在垂杨古岸边。\n    "
    },
    {
        "title":"灵隐寺月夜",
        "dynasty":"清代",
        "author":"厉鹗",
        "content":"\n      夜寒香界白，涧曲寺门通。\n月在众峰顶，泉流乱叶中。\n一灯群动息，孤磬四天空。\n归路畏逢虎，况闻岩下风。\n    "
    },
    {
        "title":"秣陵怀古",
        "dynasty":"清代",
        "author":"纳兰性德",
        "content":"\n      山色江声共寂寥，十三陵树晚萧萧。\n中原事业如江左，芳草何须怨六朝。\n    "
    },
    {
        "title":"过许州",
        "dynasty":"清代",
        "author":"沈德潜",
        "content":"\n      到处陂塘决决流，垂杨百里罨平畴。\n行人便觉须眉绿，一路蝉声过许州。\n    "
    },
    {
        "title":"自湘东驿遵陆至芦溪",
        "dynasty":"清代",
        "author":"查慎行",
        "content":"\n      黄花古渡接芦溪，行过萍乡路渐低。\n吠犬鸣鸡村远近，乳鹅新鸭岸东西。\n丝缫细雨沾衣润，刀剪良苗出水齐。\n犹与湖南风土近，春深无处不耕犁。\n    "
    },
    {
        "title":"闯王",
        "dynasty":"明代",
        "author":"佚名",
        "content":"\n      朝求升，暮求合，近来贫汉难存活。\n早早开门拜闯王，管教大小都欢悦。\n杀牛羊，备酒浆，开了城门迎闯王，闯王来了不纳粮。\n吃他娘，着她娘，吃着不够有闯王。\n不当差，不纳粮，大家快活过一场。\n    "
    },
    {
        "title":"感事",
        "dynasty":"明代",
        "author":"袁宏道",
        "content":"\n      湘山晴色远微微，尽日江头独醉归。\n不见两关传露布，尚闻三殿未垂衣。\n边筹自古无中下，朝论于今有是非。\n日暮平沙秋草乱，一双白鸟避人飞。\n    "
    },
    {
        "title":"枕石",
        "dynasty":"明代",
        "author":"高攀龙",
        "content":"\n      心同流水净，身与白云轻。\n寂寂深山暮，微闻钟磬声。\n    "
    },
    {
        "title":"今日诗",
        "dynasty":"明代",
        "author":"文嘉",
        "content":"\n      今日复今日，今日何其少！\n今日又不为，此事何其了？\n人生百年几今日，今日不为真可惜！\n若言姑待明朝至，明朝又有明朝事。\n为君聊赋今日诗，努力请从今日始。\n    "
    },
    {
        "title":"马上作",
        "dynasty":"明代",
        "author":"戚继光",
        "content":"\n      南北驱驰报主情，江花边草笑平生。(边草 一作：边月)\n一年三百六十日，多是横戈马上行。\n    "
    },
    {
        "title":"就义诗",
        "dynasty":"明代",
        "author":"杨继盛",
        "content":"\n      浩气还太虚，丹心照千古。\n生平未报国，留作忠魂补。\n    "
    },
    {
        "title":"塞下曲",
        "dynasty":"明代",
        "author":"谢榛",
        "content":"\n      暝色满西山，将军猎骑还。\n隔河见烽火，骄虏夜临关。\n    "
    },
    {
        "title":"出郊",
        "dynasty":"明代",
        "author":"杨慎",
        "content":"\n      高田如楼梯，平田如棋局。\n白鹭忽飞来，点破秧针绿。\n    "
    },
    {
        "title":"竹枝词",
        "dynasty":"明代",
        "author":"何景明",
        "content":"\n      十二峰头秋草荒，冷烟寒月过瞿塘。\n青枫江上孤舟客，不听猿啼亦断肠。\n    "
    },
    {
        "title":"重赠吴国宾",
        "dynasty":"明代",
        "author":"边贡",
        "content":"\n      汉江明月照归人，万里秋风一叶身。\n休把客衣轻浣濯，此中犹有帝京尘。\n    "
    },
    {
        "title":"在武昌作",
        "dynasty":"明代",
        "author":"徐祯卿",
        "content":"\n      洞庭叶未下，潇湘秋欲生。\n高斋今夜雨，独卧武昌城。\n重以桑梓念，凄其江汉情。\n不知天外雁，何事乐长征？\n    "
    },
    {
        "title":"船板床",
        "dynasty":"明代",
        "author":"李梦阳",
        "content":"\n      船板胡在兹，而我寝其上。\n情知非江湖，梦寐亦风浪。\n    "
    },
    {
        "title":"柯敬仲墨竹",
        "dynasty":"明代",
        "author":"李东阳",
        "content":"\n      莫将画竹论难易，刚道繁难简更难。\n君看萧萧只数叶，满堂风雨不胜寒。\n    "
    },
    {
        "title":"题画",
        "dynasty":"明代",
        "author":"沈周",
        "content":"\n      碧水丹山映杖藜，夕阳犹在小桥西。\n微吟不道惊溪鸟，飞入乱云深处啼。\n    "
    },
    {
        "title":"乡人至夜话",
        "dynasty":"明代",
        "author":"李昌祺",
        "content":"\n      形容不识识乡音，挑尽寒灯到夜深。\n故旧凭君休更说，老怀容易便沾襟。\n    "
    },
    {
        "title":"幼女词",
        "dynasty":"明代",
        "author":"毛铉",
        "content":"\n      下床着新衣，初学小姑拜。\n低头羞见人，双手结裙带。\n    "
    },
    {
        "title":"发淮安",
        "dynasty":"明代",
        "author":"杨士奇",
        "content":"\n      岸蓼疏红水荇青，茨菰花白小如蓱。\n双鬟短袖惭人见，背立船头自采菱。\n    "
    },
    {
        "title":"寻胡隐君",
        "dynasty":"明代",
        "author":"高启",
        "content":"\n      渡水复渡水，看花还看花。\n春风江上路，不觉到君家。\n    "
    },
    {
        "title":"春暮西园",
        "dynasty":"明代",
        "author":"高启",
        "content":"\n      绿池芳草满晴波，春色都从雨里过。\n知是人家花落尽，菜畦今日蝶来多。\n    "
    },
    {
        "title":"上京即事",
        "dynasty":"元代",
        "author":"萨都剌",
        "content":"\n      牛羊散漫落日下，野草生香乳酪甜。\n卷地朔风沙似雪，家家行帐下毡帘。\n    "
    },
    {
        "title":"湖上",
        "dynasty":"元代",
        "author":"徐元杰",
        "content":"\n      花开红树乱莺啼，草长平湖白鹭飞。\n风日晴和人意好，夕阳箫鼓几船归。\n    "
    },
    {
        "title":"画鸭",
        "dynasty":"元代",
        "author":"揭傒斯",
        "content":"\n      春草细还生，春雏养渐成。\n茸茸毛色起，应解自呼名。\n    "
    },
    {
        "title":"院中独坐",
        "dynasty":"元代",
        "author":"虞集",
        "content":"\n      何处它年寄此生，山中江上总关情。\n无端绕屋长松树，尽把风声作雨声。\n    "
    },
    {
        "title":"到京师",
        "dynasty":"元代",
        "author":"杨载",
        "content":"\n      城雪初消荠菜生，角门深巷少人行。\n柳梢听得黄鹂语，此是春来第一声。\n    "
    },
    {
        "title":"临平泊舟",
        "dynasty":"元代",
        "author":"黄庚",
        "content":"\n      客舟系缆柳阴旁，湖影侵篷夜气凉。\n万顷波光摇月碎，一天风露藕花香。\n    "
    },
    {
        "title":"东城",
        "dynasty":"元代",
        "author":"赵孟頫",
        "content":"\n      野店桃花红粉姿，陌头杨柳绿烟丝。\n不因送客东城去，过却春光总不知。\n    "
    },
    {
        "title":"山家",
        "dynasty":"宋代",
        "author":"刘因",
        "content":"\n      马蹄踏水乱明霞，醉袖迎风受落花。\n怪见溪童出门望，雀声先我到山家。\n    "
    },
    {
        "title":"博浪沙",
        "dynasty":"元代",
        "author":"陈孚",
        "content":"\n      一击车中胆气豪，祖龙社稷已惊摇；\n如何十二金人外，犹有人间铁未销？\n    "
    },
    {
        "title":"同儿辈赋未开海棠",
        "dynasty":"金朝",
        "author":"元好问",
        "content":"\n      枝间新绿一重重， 小蕾深藏数点红。\n爱惜芳心莫轻吐， 且教桃李闹春风。\n    "
    },
    {
        "title":"壬辰十二月车驾东狩后即事",
        "dynasty":"金朝",
        "author":"元好问",
        "content":"\n      惨澹龙蛇日斗争，干戈直欲尽生灵。\n高原出水山河改，战地风来草木腥。\n精卫有冤填瀚海，包胥无泪哭秦庭。\n并州豪杰知谁在，莫拟分军下井陉。\n    "
    },
    {
        "title":"台山杂咏",
        "dynasty":"金朝",
        "author":"元好问",
        "content":"\n      西北天低五顶高，茫茫松海露灵鳌。\n太行直上犹千里，井底残山枉呼号。\n万壑千岩位置雄，偶从天巧见神功。\n湍溪已作风雷恶，更在云山气象中。\n山云吞吐翠微中，淡绿深青一万重。\n此景只应天上有，岂知身在妙高峰？\n    "
    },
    {
        "title":"绝句",
        "dynasty":"元代",
        "author":"王庭筠",
        "content":"\n      竹影和诗瘦，梅花入梦香。\n可怜今夜月，不肯下西厢。\n    "
    },
    {
        "title":"武夷山中",
        "dynasty":"宋代",
        "author":"谢枋得",
        "content":"\n      十年无梦得还家，独立青峰野水涯。\n天地寂寥山雨歇，几生修得到梅花？\n    "
    },
    {
        "title":"雪梅·其一",
        "dynasty":"宋代",
        "author":"卢梅坡",
        "content":"\n      梅雪争春未肯降，骚人搁笔费评章。\n梅须逊雪三分白，雪却输梅一段香。\n    "
    },
    {
        "title":"画菊",
        "dynasty":"宋代",
        "author":"郑思肖",
        "content":"\n      花开不并百花丛，独立疏篱趣未穷。\n宁可枝头抱香死，何曾吹落北风中。\n    "
    },
    {
        "title":"春暮",
        "dynasty":"宋代",
        "author":"曹豳",
        "content":"\n      门外无人问落花，绿阴冉冉遍天涯。\n林莺啼到无声处，青草池塘独听蛙。\n    "
    },
    {
        "title":"莺梭",
        "dynasty":"宋代",
        "author":"刘克庄",
        "content":"\n      掷柳迁乔太有情，交交时作弄机声。\n洛阳三月花如锦，多少工夫织得成。\n    "
    },
    {
        "title":"落梅",
        "dynasty":"宋代",
        "author":"刘克庄",
        "content":"\n      一片能教一断肠，可堪平砌更堆墙。\n飘如迁客来过岭，坠似骚人去赴湘。\n乱点莓苔多莫数，偶粘衣袖久犹香。\n东风谬掌花权柄，却忌孤高不主张。\n    "
    },
    {
        "title":"淮村兵后",
        "dynasty":"宋代",
        "author":"戴复古",
        "content":"\n      小桃无主自开花，烟草茫茫带晓鸦。\n几处败垣围故井，向来一一是人家。\n    "
    },
    {
        "title":"乡村四月",
        "dynasty":"宋代",
        "author":"翁卷",
        "content":"\n      绿遍山原白满川，子规声里雨如烟。\n乡村四月闲人少，才了蚕桑又插田。\n    "
    },
    {
        "title":"新凉",
        "dynasty":"宋代",
        "author":"徐玑",
        "content":"\n      水满田畴稻叶齐，日光穿树晓烟低。\n黄莺也爱新凉好，飞过青山影里啼。\n    "
    },
    {
        "title":"除放自石湖归苕溪",
        "dynasty":"宋代",
        "author":"姜夔",
        "content":"\n      美人台上昔欢娱，今日空台望五湖。残雪未融青草死，苦无麋鹿过姑苏。\n黄帽传呼睡不成，投稿细细激流冰。分明旧泊江南岸，舟尾春风飐客灯。\n千门列炬散林鸦，儿女相思未到家。应是不眠非守岁，小客春意入灯花。\n三生定自陆天随，又向顺松作客归。已拚新年舟上过，倩人和雪洗片衣。\n沙尾风回一棹寒，椒花今夕不登盘。百年草草都寒夜，自琢春词剪烛看。\n笠泽茫茫雁影微，玉峰重叠护云衣。长桥寂寞春寒放，只有诗人一舸归。\n桑间篝火却定蚕，风土相传我未谙。但得明年少行役，只裁白伫作春衫。\n少小知名翰墨场，十年心事只凄凉。旧时曾作梅花赋，研墨于今亦自香。\n环玦随波冷未销，古苔留雪卧墙腰。谁家玉笛吹春怨，看见鹅黄上柳条。\n    "
    },
    {
        "title":"题临安邸",
        "dynasty":"宋代",
        "author":"林升",
        "content":"\n      山外青山楼外楼，西湖歌舞几时休？\n暖风熏得游人醉，直把杭州作汴州。\n    "
    },
    {
        "title":"小池",
        "dynasty":"宋代",
        "author":"杨万里",
        "content":"\n      泉眼无声惜细流，树阴照水爱晴柔。\n小荷才露尖尖角，早有蜻蜓立上头。\n    "
    },
    {
        "title":"初入淮河四绝句·其三",
        "dynasty":"宋代",
        "author":"杨万里",
        "content":"\n      两岸舟船各背驰，波痕交涉亦难为。\n只余鸥鹭无拘管，北去南来自在飞。\n    "
    },
    {
        "title":"三江小渡",
        "dynasty":"宋代",
        "author":"杨万里",
        "content":"\n      溪水将桥不复回，小舟犹倚短篙开。\n交情得似山溪渡，不管风波去又来。\n    "
    },
    {
        "title":"十一月四日风雨大作",
        "dynasty":"宋代",
        "author":"陆游",
        "content":"\n      风卷江湖雨暗村，四山声作海涛翻。\n溪柴火软蛮毡暖，我与狸奴不出门。\n僵卧孤村不自哀，尚思为国戍轮台。\n夜阑卧听风吹雨，铁马冰河入梦来。\n    "
    },
    {
        "title":"樵夫",
        "dynasty":"宋代",
        "author":"萧德藻",
        "content":"\n      一担乾柴古渡头，盘缠一日颇优游。\n归来涧底磨刀斧，又作全家明日谋。\n    "
    },
    {
        "title":"咏牡丹",
        "dynasty":"宋代",
        "author":"陈与义",
        "content":"\n      一自胡尘入汉关，十年伊洛路漫漫。\n青墩溪畔龙钟客，独立东风看牡丹。\n    "
    },
    {
        "title":"苏秀道中",
        "dynasty":"宋代",
        "author":"曾几",
        "content":"\n      苏秀道中，自七月二十五日夜大雨三日，秋苗以苏，喜而有作。\n一夕骄阳转作霖，梦回凉冷润衣襟。\n不愁屋漏床床湿，且喜溪流岸岸深。\n千里稻花应秀色，五更桐叶最佳音。\n无田似我犹欣舞，何况田间望岁心。\n    "
    },
    {
        "title":"夏日绝句",
        "dynasty":"宋代",
        "author":"李清照",
        "content":"\n      生当作人杰，死亦为鬼雄。\n至今思项羽，不肯过江东。\n    "
    },
    {
        "title":"春日",
        "dynasty":"宋代",
        "author":"汪藻",
        "content":"\n      一春略无十日晴，处处浮云将雨行。\n野田春水碧于镜，人影渡傍鸥不惊。\n桃花嫣然出篱笑，似开未开最有情。\n茅茨烟暝客衣湿，破梦午鸡啼一声。\n    "
    },
    {
        "title":"落花",
        "dynasty":"宋代",
        "author":"朱淑真",
        "content":"\n      连理枝头花正开，妒花风雨便相催。\n愿教青帝常为主，莫遣纷纷点翠苔。\n    "
    },
    {
        "title":"绝句",
        "dynasty":"宋代",
        "author":"吴涛",
        "content":"\n      游子春衫已试单，桃花飞尽野梅酸。\n任来一夜蛙声歇，又作东风十日寒。\n    "
    },
    {
        "title":"纳凉",
        "dynasty":"宋代",
        "author":"秦观",
        "content":"\n      携扙来追柳外凉，画桥南畔倚胡床。\n月明船笛参差起，风定池莲自在香。\n    "
    },
    {
        "title":"夜坐",
        "dynasty":"宋代",
        "author":"张耒",
        "content":"\n      庭户无人秋月明，夜霜欲落气先清。\n梧桐真不甘衰谢，数叶迎风尚有声。\n    "
    },
    {
        "title":"春日",
        "dynasty":"宋代",
        "author":"张耒",
        "content":"\n      如丝苣甲饤春盘，韭叶金黄雪未干。\n旅饭二年无此味，故园千里几时还。\n异方时节三巵酒，残岁风烟一惨颜。\n曾奉龙旗典邦礼，岁穷祠祀少休闲。\n    "
    },
    {
        "title":"春日",
        "dynasty":"宋代",
        "author":"晁冲之",
        "content":"\n      阴阴溪曲绿交加，小雨翻萍上浅沙。\n鹅鸭不知春去尽，争随流水趁桃花。\n    "
    },
    {
        "title":"临平道中",
        "dynasty":"宋代",
        "author":"道潜",
        "content":"\n      风蒲猎猎弄清柔，欲立蜻蜓不自由。\n五月临平山下路，藕花无数满汀州。\n    "
    },
    {
        "title":"鄂州南楼书事",
        "dynasty":"宋代",
        "author":"黄庭坚",
        "content":"\n      四顾山光接水光，凭栏十里芰荷香。\n清风明月无人管，并作南楼一味凉。\n    "
    },
    {
        "title":"寄内",
        "dynasty":"宋代",
        "author":"孔平仲",
        "content":"\n      试说途中景，方知别后心。\n行人日暮少，风雪乱山深。\n    "
    },
    {
        "title":"禾熟",
        "dynasty":"宋代",
        "author":"孔平仲",
        "content":"\n      百里西风禾黍香，鸣泉落窦谷登场。\n老牛粗了耕耘债，啮草坡头卧夕阳。\n    "
    },
    {
        "title":"赠刘景文 \/ 冬景",
        "dynasty":"宋代",
        "author":"苏轼",
        "content":"\n      荷尽已无擎雨盖，菊残犹有傲霜枝。\n一年好景君须记，最是橙黄橘绿时。(最是 一作：正是)\n    "
    },
    {
        "title":"春宵",
        "dynasty":"宋代",
        "author":"苏轼",
        "content":"\n      春宵一刻值千金，花有清香月有阴。\n歌管楼台声细细，秋千院落夜沉沉。\n    "
    },
    {
        "title":"城南",
        "dynasty":"宋代",
        "author":"曾巩",
        "content":"\n      雨过横塘水满堤，乱山高下路东西。\n一番桃李花开尽，惟有青青草色齐。\n    "
    },
    {
        "title":"送春",
        "dynasty":"宋代",
        "author":"王令",
        "content":"\n      三月残花落更开，小檐日日燕飞来。\n子规夜半犹啼血，不信东风唤不回。\n    "
    },
    {
        "title":"春夜",
        "dynasty":"宋代",
        "author":"王安石",
        "content":"\n      金炉香烬漏声残，剪剪轻风阵阵寒。\n春色恼人眠不得，月移花影上栏杆。\n    "
    },
    {
        "title":"初晴游沧浪亭",
        "dynasty":"宋代",
        "author":"苏舜钦",
        "content":"\n      夜雨连明春水生，娇云浓暖弄阴晴。\n帘虚日薄花竹静，时有乳鸠相对鸣。\n    "
    },
    {
        "title":"考试毕登铨楼",
        "dynasty":"宋代",
        "author":"梅尧臣",
        "content":"\n      春云浓淡日微光，双阙重门耸建章。\n不上楼来知几日，满城无算柳梢黄。\n    "
    },
    {
        "title":"陶者",
        "dynasty":"宋代",
        "author":"梅尧臣",
        "content":"\n      陶尽门前土，屋上无片瓦。\n十指不沾泥，鳞鳞居大厦。\n    "
    },
    {
        "title":"咏傀儡",
        "dynasty":"宋代",
        "author":"杨亿",
        "content":"\n      鲍老当筵笑郭郎，笑他舞袖太郎当。\n若教鲍老当筵舞，转更郎当舞袖长。\n    "
    },
    {
        "title":"书河上亭壁",
        "dynasty":"宋代",
        "author":"寇准",
        "content":"\n      岸阔樯稀波渺茫，独凭危槛思何长。\n萧萧远树疏林外，一半秋山带夕阳。\n    "
    },
    {
        "title":"折杨柳歌辞五首",
        "dynasty":"南北朝",
        "author":"佚名",
        "content":"\n      上马不捉鞭，反折杨柳枝。\n蹀座吹长笛，愁杀行客儿。\n腹中愁不乐，愿作郎马鞭。\n出入擐郎臂，蹀座郎膝边。\n放马两泉泽，忘不著连羁。\n担鞍逐马走，何见得马骑。\n遥看孟津河，杨柳郁婆娑。\n我是虏家儿，不解汉儿歌。\n健儿须快马，快马须健儿。\n跸跋黄尘下，然后别雄雌。\n    "
    },
    {
        "title":"作蚕丝",
        "dynasty":"南北朝",
        "author":"佚名",
        "content":"\n      春蚕不应老，昼夜常怀丝。\n何惜微躯尽，缠绵自有时。\n    "
    },
    {
        "title":"蜀道难·其二",
        "dynasty":"南北朝",
        "author":"萧纲",
        "content":"\n      巫山七百里，巴水三回曲。\n笛声下复高，猿啼断还续。\n    "
    },
    {
        "title":"蜀道难·其一",
        "dynasty":"南北朝",
        "author":"萧纲",
        "content":"\n      建平督邮道，鱼复永安宫。\n若奏巴渝曲，时当君思中。\n    "
    },
    {
        "title":"边城思",
        "dynasty":"南北朝",
        "author":"何逊",
        "content":"\n      柳黄未吐叶，水绿半含苔。\n春色边城动，客思故乡来。\n    "
    },
    {
        "title":"咏早梅 \/ 扬州法曹梅花盛开",
        "dynasty":"南北朝",
        "author":"何逊",
        "content":"\n      兔园标物序，惊时最是梅。\n衔霜当路发，映雪拟寒开。\n枝横却月观，花绕凌风台。\n朝洒长门泣，夕驻临邛杯。\n应知早飘落，故逐上春来。\n    "
    },
    {
        "title":"夜夜曲",
        "dynasty":"南北朝",
        "author":"沈约",
        "content":"\n      河汉纵且横，北斗横复直。\n星汉空如此，宁知心有忆？\n孤灯暧不明，寒机晓犹织。\n零泪向谁道，鸡鸣徒叹息。\n    "
    },
    {
        "title":"估客乐四首",
        "dynasty":"南北朝",
        "author":"释宝月",
        "content":"\n      郎作十里行，侬作九里送。\n拔侬头上钗，与郎资路用。\n有信数寄书，无信心相忆。\n莫作瓶落井，一去无消息。\n大艑珂峨头，何处发扬州。\n借问艑上郎，见侬所欢不？\n初发扬州时，船出平津泊。\n五两如竹林，何处相寻博。\n    "
    },
    {
        "title":"梅花落",
        "dynasty":"南北朝",
        "author":"鲍照",
        "content":"\n      中庭多杂树，偏为梅咨嗟。\n问君何独然？\n念其霜中能作花，露中能作实。\n摇荡春风媚春日，念尔零落逐风飚，徒有霜华无霜质。\n    "
    },
    {
        "title":"拟行路难·其四",
        "dynasty":"南北朝",
        "author":"鲍照",
        "content":"\n      泻水置平地，各自东西南北流。\n人生亦有命，安能行叹复坐愁？\n酌酒以自宽，举杯断绝歌路难。\n心非木石岂无感？吞声踯躅不敢言。\n    "
    },
    {
        "title":"杂诗",
        "dynasty":"魏晋",
        "author":"陶渊明",
        "content":"\n      人生无根蒂，飘如陌上尘。\n分散逐风转，此已非常身。\n落地为兄弟，何必骨肉亲！\n得欢当作乐，斗酒聚比邻。\n盛年不重来，一日难再晨。\n及时当勉励，岁月不待人。\n    "
    },
    {
        "title":"读山海经·其十",
        "dynasty":"魏晋",
        "author":"陶渊明",
        "content":"\n      精卫衔微木，将以填沧海。\n刑天舞干戚，猛志固常在。\n同物既无虑，化去不复悔。\n徒设在昔心，良辰讵可待。\n    "
    },
    {
        "title":"读山海经·其一",
        "dynasty":"魏晋",
        "author":"陶渊明",
        "content":"\n      孟夏草木长，绕屋树扶疏。\n众鸟欣有托，吾亦爱吾庐。\n既耕亦已种，时还读我书。\n穷巷隔深辙，颇回故人车。\n欢言酌春酒，摘我园中蔬。\n微雨从东来，好风与之俱。\n泛览《周王传》，流观《山海》图。\n俯仰终宇宙，不乐复何如？\n    "
    },
    {
        "title":"咏荆轲",
        "dynasty":"魏晋",
        "author":"陶渊明",
        "content":"\n      燕丹善养士，志在报强嬴。\n招集百夫良，岁暮得荆卿。\n君子死知己，提剑出燕京；\n素骥鸣广陌，慷慨送我行。\n雄发指危冠，猛气冲长缨。\n饮饯易水上，四座列群英。\n渐离击悲筑，宋意唱高声。\n萧萧哀风逝，淡淡寒波生。\n商音更流涕，羽奏壮士惊。\n心知去不归，且有后世名。\n登车何时顾，飞盖入秦庭。\n凌厉越万里，逶迤过千城。\n图穷事自至，豪主正怔营。\n惜哉剑术疏，奇功遂不成。\n其人虽已没，千载有馀情。\n    "
    },
    {
        "title":"思吴江歌",
        "dynasty":"魏晋",
        "author":"张翰",
        "content":"\n      秋风起兮木叶飞，吴江水兮鲈正肥。\n三千里兮家未归，恨难禁兮仰天悲。\n    "
    },
    {
        "title":"吴孙皓初童谣",
        "dynasty":"魏晋",
        "author":"佚名",
        "content":"\n      宁饮建业水，不食武昌鱼。\n宁还建业死，不止武昌居。\n    "
    },
    {
        "title":"咏怀八十二首·其一",
        "dynasty":"魏晋",
        "author":"阮籍",
        "content":"\n      夜中不能寐，起坐弹鸣琴。\n薄帷鉴明月，清风吹我襟。\n孤鸿号外野，翔鸟鸣北林。\n徘徊将何见？忧思独伤心。\n    "
    },
    {
        "title":"赠秀才入军·其十四",
        "dynasty":"魏晋",
        "author":"嵇康",
        "content":"\n      息徒兰圃，秣马华山。\n流磻平皋，垂纶长川。\n目送归鸿，手挥五弦。\n俯仰自得，游心太玄。\n嘉彼钓翁，得鱼忘筌。\n郢人逝矣，谁与尽言？\n    "
    },
    {
        "title":"杂诗",
        "dynasty":"魏晋",
        "author":"曹植",
        "content":"\n      南国有佳人，容华若桃李。\n朝游江北岸，夕宿潇湘沚。\n时俗薄朱颜，谁为发皓齿？\n俯仰岁将暮，荣耀难久恃。\n    "
    },
    {
        "title":"七步诗",
        "dynasty":"魏晋",
        "author":"曹植",
        "content":"\n      煮豆燃豆萁，豆在釜中泣。\n本是同根生，相煎何太急？（版本一）\n煮豆持作羹，漉菽以为汁。\n萁在釜下燃，豆在釜中泣。\n本自同根生，相煎何太急？（版本二）\n    "
    },
    {
        "title":"长歌行",
        "dynasty":"两汉",
        "author":"佚名",
        "content":"\n      青青园中葵，朝露待日晞。\n阳春布德泽，万物生光辉。\n常恐秋节至，焜黄华叶衰。\n百川东到海，何时复西归？\n少壮不努力，老大徒伤悲！\n    "
    },
    {
        "title":"江南",
        "dynasty":"两汉",
        "author":"佚名",
        "content":"\n      江南可采莲，莲叶何田田。\n鱼戏莲叶间。\n鱼戏莲叶东，鱼戏莲叶西，鱼戏莲叶南，鱼戏莲叶北。\n    "
    },
    {
        "title":"读陆放翁集",
        "dynasty":"清代",
        "author":"梁启超",
        "content":"\n      诗界千年靡靡风，兵魂销尽国魂空。\n集中什九从军乐，亘古男儿一放翁。\n    "
    },
    {
        "title":"春愁",
        "dynasty":"清代",
        "author":"丘逢甲",
        "content":"\n      春愁难遣强看山，往事惊心泪欲潸。\n四百万人同一哭，去年今日割台湾。\n    "
    },
    {
        "title":"咏史",
        "dynasty":"清代",
        "author":"龚自珍",
        "content":"\n      金粉东南十五州，万重恩怨属名流。\n牢盆狎客操全算，团扇才人踞上游。\n避席畏闻文字狱，著书都为稻粱谋。\n田横五百人安在，难道归来尽列侯？\n    "
    },
    {
        "title":"遣兴",
        "dynasty":"清代",
        "author":"袁枚",
        "content":"\n      爱好由来下笔难，一诗千改始心安。\n阿婆还似初笄女，头未梳成不许看。\n    "
    },
    {
        "title":"竹石",
        "dynasty":"清代",
        "author":"郑燮",
        "content":"\n      咬定青山不放松，立根原在破岩中。\n千磨万击还坚劲，任尔东西南北风。(坚\n劲\n 一作：韧)\n    "
    },
    {
        "title":"萤火",
        "dynasty":"清代",
        "author":"赵执信",
        "content":"\n      和雨还穿户，经风忽过墙。\n虽缘草成质，不借月为光。\n解识幽人意，请今聊处囊。\n君看落空阔，何异大星芒。\n    "
    },
    {
        "title":"真州绝句",
        "dynasty":"清代",
        "author":"王士祯",
        "content":"\n      江干多是钓人居，柳陌菱塘一带疏；\n好是日斜风定后，半江红树卖鲈鱼。\n    "
    },
    {
        "title":"出居庸关",
        "dynasty":"清代",
        "author":"朱彝尊",
        "content":"\n      居庸关上子规啼，饮马流泉落日低。\n雨雪自飞千嶂外，榆林只隔数峰西。\n    "
    },
    {
        "title":"闻鹧鸪",
        "dynasty":"清代",
        "author":"尤侗",
        "content":"\n      鹧鸪声里夕阳西，陌上征人首尽低。\n遍地关山行不得，为谁辛苦尽情啼？\n    "
    },
    {
        "title":"阻雪",
        "dynasty":"清代",
        "author":"吴伟业",
        "content":"\n      关山虽胜路难堪，才上征鞍又解骖。\n十丈黄尘千尺雪，可知俱不似江南。\n    "
    },
    {
        "title":"即事",
        "dynasty":"明代",
        "author":"夏完淳",
        "content":"\n      复楚情何极，亡秦气未平。\n雄风清角劲，落日大旗明。\n缟素酬家国，戈船决死生！\n胡笳千古恨，一片月临城。\n    "
    },
    {
        "title":"别云间",
        "dynasty":"明代",
        "author":"夏完淳",
        "content":"\n      三年羁旅客，今日又南冠。\n无限河山泪，谁言天地宽！(河山 一作：山河)\n已知泉路近，欲别故乡难。\n毅魄归来日，灵旗空际看。\n    "
    },
    {
        "title":"渡易水",
        "dynasty":"明代",
        "author":"陈子龙",
        "content":"\n      并刀昨夜匣中鸣，燕赵悲歌最不平；\n易水潺湲云草碧，可怜无处送荆卿！\n    "
    },
    {
        "title":"言志",
        "dynasty":"明代",
        "author":"唐寅",
        "content":"\n      不炼金丹不坐禅，不为商贾不耕田。\n闲来写就青山卖，不使人间造孽钱。\n    "
    },
    {
        "title":"京师得家书",
        "dynasty":"明代",
        "author":"袁凯",
        "content":"\n      江水三千里，家书十五行。\n行行无别语，只道早还乡。\n    "
    },
    {
        "title":"二砺",
        "dynasty":"宋代",
        "author":"郑思肖",
        "content":"\n      愁里高歌梁父吟，犹如金玉戛商音。\n十年勾践亡吴计，七日包胥哭楚心。\n秋送新鸿哀破国，昼行饥虎齧空林。\n胸中有誓深于海，肯使神州竟陆沉？\n    "
    },
    {
        "title":"约客 \/ 有约",
        "dynasty":"宋代",
        "author":"赵师秀",
        "content":"\n      黄梅时节家家雨，青草池塘处处蛙。\n有约不来过夜半，闲敲棋子落灯花。\n    "
    },
    {
        "title":"活水亭观书有感二首·其一",
        "dynasty":"宋代",
        "author":"朱熹",
        "content":"\n      半亩方塘一鉴开，天光云影共徘徊。\n问渠哪得清如许？为有源头活水来。(那 通：哪)\n    "
    },
    {
        "title":"横塘",
        "dynasty":"宋代",
        "author":"范成大",
        "content":"\n      南浦春来绿一川，石桥朱塔两依然。\n年年送客横塘路，细雨垂杨系画船。\n    "
    },
    {
        "title":"示儿",
        "dynasty":"宋代",
        "author":"陆游",
        "content":"\n      死去元知万事空，但悲不见九州同。\n王师北定中原日，家祭无忘告乃翁。\n    "
    },
    {
        "title":"书愤五首·其一",
        "dynasty":"宋代",
        "author":"陆游",
        "content":"\n      早岁那知世事艰，中原北望气如山。\n楼船夜雪瓜洲渡，铁马秋风大散关。\n塞上长城空自许，镜中衰鬓已先斑。\n出师一表真名世，千载谁堪伯仲间！\n    "
    },
    {
        "title":"金错刀行",
        "dynasty":"宋代",
        "author":"陆游",
        "content":"\n      黄金错刀白玉装，夜穿窗扉出光芒。\n丈夫五十功未立，提刀独立顾八荒。\n京华结交尽奇士，意气相期共生死。\n千年史册耻无名，一片丹心报天子。\n尔来从军天汉滨，南山晓雪玉嶙峋。\n呜呼！楚虽三户能亡秦，岂有堂堂中国空无人！\n    "
    },
    {
        "title":"雨晴",
        "dynasty":"宋代",
        "author":"陈与义",
        "content":"\n      天缺西南江面清，纤云不动小滩横。\n墙头语鹊衣犹湿，楼外残雷气未平。\n尽取微凉供稳睡，急搜奇句报新晴。\n今宵绝胜无人共，卧看星河尽意明。\n    "
    },
    {
        "title":"自责二首",
        "dynasty":"宋代",
        "author":"朱淑真",
        "content":"\n      女子弄文诚可罪，那堪咏月更吟风。\n磨穿铁砚非吾事，绣折金针却有功。\n闷无消遣只看诗，不见诗中话别离。\n添得情怀转萧索，始知伶俐不如痴。\n    "
    },
    {
        "title":"春怀示邻里",
        "dynasty":"宋代",
        "author":"陈师道",
        "content":"\n      断墙着雨蜗成字，老屋无僧燕作家，\n剩欲出门追语笑，却嫌归鬓著尘沙。\n风翻蛛网开三面，雷动蜂窠趁两衙。\n屡失南邻春事约，只今容有未开花。\n    "
    },
    {
        "title":"春日",
        "dynasty":"宋代",
        "author":"秦观",
        "content":"\n      一夕轻雷落万丝，霁光浮瓦碧参差。\n有情芍药含春泪，无力蔷薇卧晓枝。\n    "
    },
    {
        "title":"雨中登岳阳楼望君山",
        "dynasty":"宋代",
        "author":"黄庭坚",
        "content":"\n      投荒万死鬓毛斑，生出瞿塘滟滪关。\n未到江南先一笑，岳阳楼上对君山。\n满川风雨独凭栏，绾结湘娥十二鬟。\n可惜不当湖水面，银山堆里看青山。\n    "
    },
    {
        "title":"牧童诗",
        "dynasty":"宋代",
        "author":"黄庭坚",
        "content":"\n      骑牛远远过前村，短笛横吹隔陇闻。\n多少长安名利客，机关用尽不如君。\n    "
    },
    {
        "title":"和子由渑池怀旧",
        "dynasty":"宋代",
        "author":"苏轼",
        "content":"\n      人生到处知何似，应似飞鸿踏雪泥。\n泥上偶然留指爪，鸿飞那复计东西。\n老僧已死成新塔，坏壁无由见旧题。\n往日崎岖还记否，路长人困蹇驴嘶。\n    "
    },
    {
        "title":"登飞来峰",
        "dynasty":"宋代",
        "author":"王安石",
        "content":"\n      飞来山上千寻塔，闻说鸡鸣见日升。(飞来山 一作：飞来峰)\n不畏浮云遮望眼，只缘身在最高层。(只缘 一作：自缘)\n    "
    },
    {
        "title":"咏柳",
        "dynasty":"宋代",
        "author":"曾巩",
        "content":"\n      乱条犹未变初黄，倚得东风势便狂。\n解把飞花蒙日月，不知天地有清霜。\n    "
    },
    {
        "title":"画眉鸟",
        "dynasty":"宋代",
        "author":"欧阳修",
        "content":"\n      百啭千声随意移，山花红紫树高低。\n始知锁向金笼听，不及林间自在啼。\n    "
    },
    {
        "title":"晚泊岳阳",
        "dynasty":"宋代",
        "author":"欧阳修",
        "content":"\n      卧闻岳阳城里钟，系舟岳阳城下树。\n正见空江明月来，云水苍茫失江路。\n夜深江月弄清辉，水上人歌月下归；\n一阕声长听不尽，轻舟短楫去如飞。\n    "
    },
    {
        "title":"戏答元珍",
        "dynasty":"宋代",
        "author":"欧阳修",
        "content":"\n      春风疑不到天涯，二月山城未见花。\n残雪压枝犹有桔，冻雷惊笋欲抽芽。\n夜闻归雁生乡思，病入新年感物华。\n曾是洛阳花下客，野芳虽晚不须嗟。\n    "
    },
    {
        "title":"东溪",
        "dynasty":"宋代",
        "author":"梅尧臣",
        "content":"\n      行到东溪看水时，坐临孤屿发船迟。\n野凫眠岸有闲意，老树着花无丑枝。\n短短蒲耳齐似剪，平平沙石净于筛。\n情虽不厌住不得，薄暮归来车马疲。\n    "
    },
    {
        "title":"宿甘露寺僧舍",
        "dynasty":"宋代",
        "author":"曾公亮",
        "content":"\n      枕中云气千峰近，床底松声万壑哀。\n要看银山拍天浪，开窗放入大江来。\n    "
    },
    {
        "title":"落花",
        "dynasty":"宋代",
        "author":"宋祁",
        "content":"\n      坠素翻红各自伤，青楼烟雨忍相忘。\n将飞更作回风舞，已落犹成半面妆。\n沧海客归珠有泪，章台人去骨遗香。\n可能无意传双蝶，尽付芳心与蜜房。\n    "
    },
    {
        "title":"柳",
        "dynasty":"宋代",
        "author":"寇准",
        "content":"\n      晓带轻烟间杏花，晚凝深翠拂平沙。\n长条别有风流处，密映钱塘苏小家。\n    "
    },
    {
        "title":"村行",
        "dynasty":"宋代",
        "author":"王禹偁",
        "content":"\n      马穿山径菊初黄，信马悠悠野兴长。\n万壑有声含晚籁，数峰无语立斜阳。\n棠梨叶落胭脂色，荞麦花开白雪香。\n何事吟余忽惆怅，村桥原树似吾乡。\n    "
    },
    {
        "title":"于长安归还扬州九月九日行薇山亭赋韵 \/ 长安九日诗",
        "dynasty":"南北朝",
        "author":"江总",
        "content":"\n      心逐南云逝，形随北雁来。\n故乡篱下菊，今日几花开。\n    "
    },
    {
        "title":"断句",
        "dynasty":"南北朝",
        "author":"刘昶",
        "content":"\n      白云满鄣来，黄尘暗天起。\n关山四面绝，故乡几千里。\n    "
    },
    {
        "title":"晚出新亭",
        "dynasty":"南北朝",
        "author":"阴铿",
        "content":"\n      大江一浩荡，离悲足几重。\n潮落犹如盖，云昏不作峰。\n远戍唯闻鼓，寒山但见松。\n九十方称半，归途讵有踪。\n    "
    },
    {
        "title":"入若耶溪",
        "dynasty":"南北朝",
        "author":"王籍",
        "content":"\n      艅艎何泛泛，空水共悠悠。\n阴霞生远岫，阳景逐回流。\n蝉噪林逾静，鸟鸣山更幽。\n此地动归念，长年悲倦游。\n    "
    },
    {
        "title":"诏问山中何所有赋诗以答",
        "dynasty":"南北朝",
        "author":"陶宏景",
        "content":"\n      山中何所有，岭上多白云。\n只可自怡悦，不堪持赠君。\n    "
    },
    {
        "title":"山中杂诗",
        "dynasty":"南北朝",
        "author":"吴均",
        "content":"\n      山际见来烟，竹中窥落日。\n鸟向檐上飞，云从窗里出。\n    "
    },
    {
        "title":"晚登三山还望京邑",
        "dynasty":"南北朝",
        "author":"谢朓",
        "content":"\n      灞涘望长安，河阳视京县。\n白日丽飞甍，参差皆可见。\n余霞散成绮，澄江静如练。\n喧鸟覆春洲，杂英满芳甸。\n去矣方滞淫，怀哉罢欢宴。\n佳期怅何许，泪下如流霰。\n有情知望乡，谁能鬒不变？\n    "
    },
    {
        "title":"王孙游",
        "dynasty":"南北朝",
        "author":"谢朓",
        "content":"\n      绿草蔓如丝，杂树红英发。\n无论君不归，君归芳已歇。\n    "
    },
    {
        "title":"赠范晔诗",
        "dynasty":"南北朝",
        "author":"陆凯",
        "content":"\n      折花逢驿使，寄与陇头人。(折花 一作：折梅)\n江南无所有，聊赠一枝春。\n    "
    },
    {
        "title":"登江中孤屿",
        "dynasty":"南北朝",
        "author":"谢灵运",
        "content":"\n      江南倦历览，江北旷周旋。\n怀新道转迥，寻异景不延。\n乱流趋孤屿，孤屿媚中川。\n云日相晖映，空水共澄鲜。\n表灵物莫赏，蕴真谁为传。\n想象昆山姿，缅邈区中缘。\n始信安期术，得尽养生年。\n    "
    },
    {
        "title":"赠从弟",
        "dynasty":"魏晋",
        "author":"刘桢",
        "content":"\n      亭亭山上松，瑟瑟谷中风。\n风声一何盛，松枝一何劲。\n冰霜正惨凄，终岁常端正。\n岂不罹凝寒，松柏有本性。\n    "
    },
    {
        "title":"室思",
        "dynasty":"魏晋",
        "author":"徐干",
        "content":"\n      沉阴结愁忧，愁忧为谁兴？\n念与君相别，各在天一方。\n良会未有期，中心摧且伤。\n不聊忧餐食，慊慊常饥空。\n端坐而无为，仿佛君容光。\n峨峨高山首，悠悠万里道。\n君去日已远，郁结令人老。\n人生一世间，忽若暮春草。\n时不可再得，何为自愁恼？\n每诵昔鸿恩，贱躯焉足保。\n浮云何洋洋，愿因通我词。\n飘摇不可寄，徙倚徒相思。\n人离皆复会，君独无返期。\n自君之出矣，明镜暗不治。\n思君如流水，何有穷已时。\n惨惨时节尽，兰叶复凋零。\n喟然长叹息，君期慰我情。\n辗转不能寐，长夜何绵绵。\n蹑履起出户，仰观三星连。\n自恨志不遂，泣涕如涌泉。\n思君见巾栉，以益我劳勤。\n安得鸿鸾羽，觏此心中人。\n诚心亮不遂，搔首立悁悁。\n何言一不见，复会无因缘。\n故如比目鱼，今隔如参辰。\n人靡不有初，想君能终之。\n别来历年岁，旧恩何可期。\n重新而忘故，君子所尤讥。\n寄身虽在远，岂忘君须臾。\n既厚不为薄，想君时见思。\n    "
    },
    {
        "title":"燕歌行二首·其一",
        "dynasty":"魏晋",
        "author":"曹丕",
        "content":"\n      秋风萧瑟天气凉，草木摇落露为霜，群燕辞归鹄南翔。\n念君客游思断肠，慊慊思归恋故乡，君何淹留寄他方？\n贱妾茕茕守空房，忧来思君不敢忘，不觉泪下沾衣裳。\n援琴鸣弦发清商，短歌微吟不能长。\n明月皎皎照我床，星汉西流夜未央。\n牵牛织女遥相望，尔独何辜限河梁。\n    "
    },
    {
        "title":"龟虽寿",
        "dynasty":"魏晋",
        "author":"曹操",
        "content":"\n      神龟虽寿，犹有竟时。\n腾蛇乘雾，终为土灰。(腾 一作：螣)\n老骥伏枥，志在千里。\n烈士暮年，壮心不已。\n盈缩之期，不但在天；\n养怡之福，可得永年。\n幸甚至哉，歌以咏志。\n    "
    },
    {
        "title":"蒿里行",
        "dynasty":"魏晋",
        "author":"曹操",
        "content":"\n      关东有义士，兴兵讨群凶。\n初期会盟津，乃心在咸阳。\n军合力不齐，踌躇而雁行。\n势利使人争，嗣还自相戕。\n淮南弟称号，刻玺於北方。\n铠甲生虮虱，万姓以死亡。\n白骨露於野，千里无鸡鸣。\n生民百遗一，念之断人肠。\n    "
    },
    {
        "title":"古歌",
        "dynasty":"两汉",
        "author":"佚名",
        "content":"\n      秋风萧萧愁杀人，出亦愁，入亦愁。\n座中何人，谁不怀忧。\n令我白头。\n胡地多飚风，树木何修修。\n离家日趋远，衣带日趋缓。\n心思不能言，肠中车轮转。\n    "
    },
    {
        "title":"李延年歌",
        "dynasty":"两汉",
        "author":"李延年",
        "content":"\n      北方有佳人。绝世而独立。\n一顾倾人城。再顾倾人国。\n宁不知倾城与倾国。佳人难再得。\n    "
    },
    {
        "title":"秋风辞",
        "dynasty":"两汉",
        "author":"刘彻",
        "content":"\n      秋风起兮白云飞，草木黄落兮雁南归。\n兰有秀兮菊有芳，怀佳人兮不能忘。\n泛楼船兮济汾河，横中流兮扬素波。\n箫鼓鸣兮发棹歌，欢乐极兮哀情多。\n少壮几时兮奈老何！\n    "
    },
    {
        "title":"大风歌",
        "dynasty":"两汉",
        "author":"刘邦",
        "content":"\n      大风起兮云飞扬。威加海内兮归故乡。安得猛士兮守四方！\n    "
    },
    {
        "title":"垓下歌",
        "dynasty":"两汉",
        "author":"项羽",
        "content":"\n      力拔山兮气盖世。时不利兮骓不逝。\n骓不逝兮可奈何！虞兮虞兮奈若何！\n    "
    },
    {
        "title":"荆轲歌 \/ 渡易水歌",
        "dynasty":"先秦",
        "author":"佚名",
        "content":"\n      风萧萧兮易水寒，壮士一去兮不复还。\n探虎穴兮入蛟宫，仰天呼气兮成白虹。(此句疑为后人补作)\n    "
    },
    {
        "title":"击壤歌",
        "dynasty":"先秦",
        "author":"佚名",
        "content":"\n      日出而作。\n日入而息。\n凿井而饮。\n耕田而食。\n帝力于我何有哉。\n    "
    },
    {
        "title":"侍宴咏石榴",
        "dynasty":"唐代",
        "author":"孔绍安",
        "content":"\n      可惜庭中树，移根逐汉臣。\n只为来时晚，花开不及春。\n    "
    },
    {
        "title":"蒹葭",
        "dynasty":"先秦",
        "author":"佚名",
        "content":"\n      蒹葭苍苍，白露为霜。所谓伊人，在水一方，溯洄从之，道阻且长。溯游从之，宛在水中央。\n蒹葭萋萋，白露未晞。所谓伊人，在水之湄。溯洄从之，道阻且跻。溯游从之，宛在水中坻。(萋萋 一作：凄凄)\n蒹葭采采，白露未已。所谓伊人，在水之涘。溯洄从之，道阻且右。溯游从之，宛在水中沚。\n    "
    },
    {
        "title":"无衣",
        "dynasty":"先秦",
        "author":"佚名",
        "content":"\n      岂曰无衣七兮？不如子之衣，安且吉兮！\n岂曰无衣六兮？不如子之衣，安且燠兮！\n    "
    },
    {
        "title":"硕鼠",
        "dynasty":"先秦",
        "author":"佚名",
        "content":"\n      硕鼠硕鼠，无食我黍！三岁贯女，莫我肯顾。逝将去女，适彼乐土。乐土乐土，爰得我所。\n硕鼠硕鼠，无食我麦！三岁贯女，莫我肯德。逝将去女，适彼乐国。乐国乐国，爰得我直。\n硕鼠硕鼠，无食我苗！三岁贯女，莫我肯劳。逝将去女，适彼乐郊。乐郊乐郊，谁之永号？(女 通 汝)\n    "
    },
    {
        "title":"伐檀",
        "dynasty":"先秦",
        "author":"佚名",
        "content":"\n      坎坎伐檀兮，置之河之干兮。河水清且涟猗。不稼不穑，胡取禾三百廛兮？不狩不猎，胡瞻尔庭有县貆兮？彼君子兮，不素餐兮！\n坎坎伐辐兮，置之河之侧兮。河水清且直猗。不稼不穑，胡取禾三百亿兮？不狩不猎，胡瞻尔庭有县特兮？彼君子兮，不素食兮！\n坎坎伐轮兮，置之河之漘兮。河水清且沦猗。不稼不穑，胡取禾三百囷兮？不狩不猎，胡瞻尔庭有县鹑兮？彼君子兮，不素飧兮！\n    "
    },
    {
        "title":"定风波·南海归赠王定国侍人寓娘",
        "dynasty":"宋代",
        "author":"苏轼",
        "content":"\n      常羡人间琢玉郎。天教分付点酥娘。尽道清歌传皓齿。风起。雪飞炎海变清凉。(天教分付 一作：天应乞与)\n万里归来颜愈少。微笑。笑时犹带岭梅香。试问岭南应不好。却道。此心安处是吾乡。\n    "
    },
    {
        "title":"诉衷情·眉意",
        "dynasty":"宋代",
        "author":"欧阳修",
        "content":"\n      清晨帘幕卷轻霜。呵手试梅妆。都缘自有离恨，故画作远山长。\n思往事，惜流芳。易成伤。拟歌先敛，欲笑还颦，最断人肠。\n    "
    },
    {
        "title":"生查子·新月曲如眉",
        "dynasty":"五代",
        "author":"牛希济",
        "content":"\n      新月曲如眉，未有团圞意。红豆不堪看，满眼相思泪。\n终日劈桃穰，人在心儿里。两耳隔墙花，早晚成连理。\n    "
    },
    {
        "title":"天仙子·水调数声持酒听",
        "dynasty":"宋代",
        "author":"张先",
        "content":"\n      水调数声持酒听。午醉醒来愁未醒。送春春去几时回。临晚镜。伤流景。往事后期空记省。\n沙上并禽池上暝。云破月来花弄影。重重帘幕密遮灯，风不定。人初静。明日落红应满径。\n    "
    },
    {
        "title":"贺新郎·送胡邦衡待制赴新州",
        "dynasty":"宋代",
        "author":"张元干",
        "content":"\n      梦绕神州路。怅秋风、连营画角，故宫离黍。底事昆仑倾砥柱。九地黄流乱注。聚万落、千村狐兔。天意从来高难问，况人情、老易悲如许。更南浦，送君去。\n凉生岸柳催残暑。耿斜河、疏星淡月，断云微度。万里江山知何处。回首对床夜语。雁不到、书成谁与。目尽青天怀今古，肯儿曹、恩怨相尔汝。举大白，听金缕。\n    "
    },
    {
        "title":"临江仙·夜饮东坡醒复醉",
        "dynasty":"宋代",
        "author":"苏轼",
        "content":"\n      夜饮东坡醒复醉，归来仿佛三更。家童鼻息已雷鸣。敲门都不应，倚杖听江声。\n长恨此身非我有，何时忘却营营。夜阑风静縠纹平。小舟从此逝，江海寄余生。\n    "
    },
    {
        "title":"西江月·问讯湖边春色",
        "dynasty":"宋代",
        "author":"张孝祥",
        "content":"\n      问讯湖边春色，重来又是三年。东风吹我过湖船。杨柳丝丝拂面。\n世路如今已惯，此心到处悠然。寒光亭下水如天。飞起沙鸥一片。\n    "
    },
    {
        "title":"沁园春·答九华叶贤良",
        "dynasty":"宋代",
        "author":"刘克庄",
        "content":"\n      一卷阴符，二石硬弓，百斤宝刀。更玉花骢喷，鸣鞭电抹，乌丝阑展，醉墨龙跳。牛角书生，虬髯豪客，谈笑皆堪折简招。依稀记，曾请缨系粤，草檄征辽。\n当年目视云霄。谁信道凄凉今折腰。怅燕然未勒，南归草草，长安不见，北望迢迢。老去胸中，有些磊块，歌罢犹须著酒浇。休休也，但帽边鬓改，镜里颜凋。\n    "
    },
    {
        "title":"贺新郎·送陈真州子华",
        "dynasty":"宋代",
        "author":"刘克庄",
        "content":"\n      北望神州路。试平章、这场公事，怎生分付。记得太行山百万，曾入宗爷驾驭。今把作、握蛇骑虎。君去京东豪杰喜，想投戈、下拜真吾父。谈笑里，定齐鲁。\n两河萧瑟惟狐兔。问当年、祖生去后，有人来否。多少新亭挥泪客，谁梦中原块土。算事业、须由人做。应笑书生心胆怯，向车中、闭置如新妇。空目送，塞鸿去。\n    "
    },
    {
        "title":"卜算子·片片蝶衣轻",
        "dynasty":"宋代",
        "author":"刘克庄",
        "content":"\n      片片蝶衣轻，点点猩红小。道是天公不惜花，百种千般巧。\n朝见树头繁，暮见枝头少。道是天公果惜花，雨洗风吹了。\n    "
    },
    {
        "title":"望海潮·洛阳怀古",
        "dynasty":"宋代",
        "author":"秦观",
        "content":"\n      梅英疏淡，冰澌溶泄，东风暗换年华。金谷俊游，铜驼巷陌，新晴细履平沙。长记误随车。正絮翻蝶舞，芳思交加。柳下桃蹊，乱分春色到人家。\n西园夜饮鸣笳。有华灯碍月，飞盖妨花。兰苑未空，行人渐老，重来是事堪嗟。烟暝酒旗斜。但倚楼极目，时见栖鸦。无奈归心，暗随流水到天涯。\n    "
    },
    {
        "title":"满庭芳·山抹微云",
        "dynasty":"宋代",
        "author":"秦观",
        "content":"\n      山抹微云，天连衰草，画角声断谯门。暂停征棹，聊共引离尊。多少蓬莱旧事，空回首、烟霭纷纷。斜阳外，寒鸦万点，流水绕孤村。\n销魂。当此际，香囊暗解，罗带轻分。谩赢得、青楼薄幸名存。此去何时见也，襟袖上、空惹啼痕。伤情处，高城望断，灯火已黄昏。\n    "
    },
    {
        "title":"清平乐·年年雪里",
        "dynasty":"宋代",
        "author":"李清照",
        "content":"\n      年年雪里。常插梅花醉。挼尽梅花无好意。赢得满衣清泪。\n今年海角天涯。萧萧两鬓生华。看取晚来风势，故应难看梅花。\n    "
    },
    {
        "title":"风入松·听风听雨过清明",
        "dynasty":"宋代",
        "author":"吴文英",
        "content":"\n      听风听雨过清明。愁草瘗花铭。楼前绿暗分携路，一丝柳、一寸柔情。料峭春寒中酒，交加晓梦啼莺。\n西园日日扫林亭。依旧赏新晴。黄蜂频扑秋千索，有当时、纤手香凝。惆怅双鸳不到，幽阶一夜苔生。\n    "
    },
    {
        "title":"捣练子令·深院静",
        "dynasty":"五代",
        "author":"李煜",
        "content":"\n      深院静，小庭空，断续寒砧断续风。\n无奈夜长人不寐，数声和月到帘栊。\n    "
    },
    {
        "title":"巫山一段云·古庙依青嶂",
        "dynasty":"唐代",
        "author":"李珣",
        "content":"\n      古庙依青嶂，行宫枕碧流。水声山色锁妆楼。往事思悠悠。\n云雨朝还暮，烟花春复秋。啼猿何必近孤舟。行客自多愁。\n    "
    },
    {
        "title":"鹊桥仙·华灯纵博",
        "dynasty":"宋代",
        "author":"陆游",
        "content":"\n      华灯纵博，雕鞍驰射，谁记当年豪举。酒徒一半取封侯，独去作、江边渔父。\n轻舟八尺，低篷三扇，占断苹洲烟雨。镜湖元自属闲人，又何必、君恩赐与。\n    "
    },
    {
        "title":"玉楼春·春景",
        "dynasty":"宋代",
        "author":"宋祁",
        "content":"\n      东城渐觉风光好。縠皱波纹迎客棹。绿杨烟外晓寒轻，红杏枝头春意闹。\n浮生长恨欢娱少。肯爱千金轻一笑。为君持酒劝斜阳，且向花间留晚照。\n    "
    },
    {
        "title":"西江月·新秋写兴",
        "dynasty":"宋代",
        "author":"刘辰翁",
        "content":"\n      天上低昂仰旧，人间儿女成狂。夜来处处试新妆。却是人间天上。\n不觉新凉似水，相思两鬓如霜。梦从海底跨枯桑。阅尽银河风浪。\n    "
    },
    {
        "title":"浪淘沙·借问江潮与海水",
        "dynasty":"唐代",
        "author":"白居易",
        "content":"\n      借问江潮与海水，何似君情与妾心？\n相恨不如潮有信，相思始觉海非深。\n    "
    },
    {
        "title":"菩萨蛮·劝君今夜须沉醉",
        "dynasty":"唐代",
        "author":"韦庄",
        "content":"\n      劝君今夜须沈醉，尊前莫话明朝事。珍重主人心，酒深情亦深。\n须愁春漏短，莫诉金杯满。遇酒且呵呵，人生能几何！\n    "
    },
    {
        "title":"更漏子·柳丝长",
        "dynasty":"宋代",
        "author":"晏几道",
        "content":"\n      柳丝长，桃叶小。深院断无人到。红日淡，绿烟晴。流莺三两声。\n雪香浓，檀晕少。枕上卧枝花好。春思重，晓妆迟。寻思残梦时。\n    "
    },
    {
        "title":"清平乐·春归何处",
        "dynasty":"宋代",
        "author":"黄庭坚",
        "content":"\n      春归何处。寂寞无行路。若有人知春去处。唤取归来同住。\n春无踪迹谁知。除非问取黄鹂。百啭无人能解，因风飞过蔷薇。\n    "
    },
    {
        "title":"梦江南·兰烬落",
        "dynasty":"唐代",
        "author":"皇甫松",
        "content":"\n      兰烬落，屏上暗红蕉。闲梦江南梅熟日，夜船吹笛雨萧萧。人语驿边桥。\n    "
    },
    {
        "title":"青门饮·寄宠人",
        "dynasty":"宋代",
        "author":"时彦",
        "content":"\n      胡马嘶风，汉旗翻雪，彤云又吐，一竿残照。古木连空，乱山无数，行尽暮沙衰草。星斗横幽馆，夜无眠、灯花空老。雾浓香鸭，冰凝泪烛，霜天难晓。\n长记小妆才了，一杯未尽，离怀多少。醉里秋波，梦中朝雨，都是醒时烦恼。料有牵情处，忍思量、耳边曾道。甚时跃马归来，认得迎门轻笑。\n    "
    },
    {
        "title":"西江月·顷在黄州",
        "dynasty":"宋代",
        "author":"苏轼",
        "content":"\n      顷在黄州，春夜行蕲水中，过酒家饮，酒醉，乘月至一溪桥上，解鞍，由肱醉卧少休。及觉已晓，乱山攒拥，流水锵然，疑非尘世也。书此语桥柱上。\n照野弥弥浅浪，横空隐隐层霄。障泥未解玉骢骄，我欲醉眠芳草。\n可惜一溪风月，莫教踏碎琼瑶。解鞍欹枕绿杨桥，杜宇一声春晓。\n    "
    },
    {
        "title":"菩萨蛮·枕前发尽千般愿",
        "dynasty":"五代",
        "author":"佚名",
        "content":"\n      枕前发尽千般愿，要休且待青山烂。水面上秤锤浮，直待黄河彻底枯。\n白日参辰现，北斗回南面。休即未能休，且待三更见日头。\n    "
    },
    {
        "title":"南乡子·乘彩舫",
        "dynasty":"唐代",
        "author":"李珣",
        "content":"\n      乘彩舫，过莲塘，棹歌惊起睡鸳鸯。游女带花偎伴笑，争窈窕，竞折团荷遮晚照。\n    "
    },
    {
        "title":"渔家傲·小雨纤纤风细细",
        "dynasty":"宋代",
        "author":"朱服",
        "content":"\n      小雨纤纤风细细，万家杨柳青烟里。恋树湿花飞不起，愁无比，和春付与东流水。\n九十光阴能有几？金龟解尽留无计。寄语东阳沽酒市，拼一醉，而今乐事他年泪。\n    "
    },
    {
        "title":"减字木兰花·竞渡",
        "dynasty":"宋代",
        "author":"黄裳",
        "content":"\n      红旗高举。飞出深深杨柳渚。鼓击春雷。直破烟波远远回。欢声震地。惊退万人争战气。金碧楼西。衔得锦标第一归。\n    "
    },
    {
        "title":"凤箫吟·锁离愁",
        "dynasty":"宋代",
        "author":"韩缜",
        "content":"\n      锁离愁，连绵无际，来时陌上初熏。绣帏人念远，暗垂珠泪，泣送征轮。长亭长在眼，更重重、远水孤云。但望极楼高，尽日目断王孙。\n消魂。池塘别后，曾行处、绿妒轻裙。恁时携素手，乱花飞絮里，缓步香茵。朱颜空自改，向年年、芳意长新。遍绿野，嬉游醉眠，莫负青春。\n    "
    },
    {
        "title":"解语花·上元",
        "dynasty":"宋代",
        "author":"周邦彦",
        "content":"\n      风销焰蜡，露浥烘炉，花市光相射。桂华流瓦。纤云散，耿耿素娥欲下。衣裳淡雅。看楚女、纤腰一把。箫鼓喧，人影参差，满路飘香麝。\n因念都城放夜。望千门如昼，嬉笑游冶。钿车罗帕。相逢处，自有暗尘随马。年光是也。唯只见、旧情衰谢。清漏移，飞盖归来，从舞休歌罢。\n    "
    },
    {
        "title":"思越人·紫府东风放夜时",
        "dynasty":"宋代",
        "author":"贺铸",
        "content":"\n      紫府东风放夜时。步莲秾李伴人归。五更钟动笙歌散，十里月明灯火稀。\n香苒苒，梦依依。天涯寒尽减春衣。凤凰城阙知何处，寥落星河一雁飞。\n    "
    },
    {
        "title":"鹤冲天·黄金榜上",
        "dynasty":"宋代",
        "author":"柳永",
        "content":"\n      黄金榜上，偶失龙头望。明代暂遗贤，如何向？未遂风云便，争不恣狂荡？何须论得丧。才子词人，自是白衣卿相。\n烟花巷陌，依约丹青屏障。幸有意中人，堪寻访。且恁偎红翠，风流事，平生畅。青春都一饷。忍把浮名，换了浅斟低唱！\n    "
    },
    {
        "title":"相见欢·林花谢了春红",
        "dynasty":"五代",
        "author":"李煜",
        "content":"\n      林花谢了春红，太匆匆。无奈朝来寒雨，晚来风。\n胭脂泪，相留醉，几时重。自是人生长恨，水长东。(相留 一作：留人)\n    "
    },
    {
        "title":"卜算子·送鲍浩然之浙东",
        "dynasty":"宋代",
        "author":"王观",
        "content":"\n      水是眼波横，山是眉峰聚。欲问行人去那边？眉眼盈盈处。\n才始送春归，又送君归去。若到江南赶上春，千万和春住。\n    "
    },
    {
        "title":"女冠子·昨夜夜半",
        "dynasty":"唐代",
        "author":"韦庄",
        "content":"\n      昨夜夜半，枕上分明梦见。语多时。依旧桃花面，频低柳叶眉。\n半羞还半喜，欲去又依依。觉来知是梦，不胜悲。\n    "
    },
    {
        "title":"望江南·梳洗罢",
        "dynasty":"唐代",
        "author":"温庭筠",
        "content":"\n      梳洗罢，独倚望江楼。\n过尽千帆皆不是，斜晖脉脉水悠悠。\n肠断白苹洲。(苹 通：蘋)\n    "
    },
    {
        "title":"长命女·春日宴",
        "dynasty":"五代",
        "author":"冯延巳",
        "content":"\n      春日宴，绿酒一杯歌一遍。再拜陈三愿：一愿郎君千岁，二愿妾身常健，三愿如同梁上燕，岁岁长相见。\n    "
    },
    {
        "title":"忆江南·江南好",
        "dynasty":"唐代",
        "author":"白居易",
        "content":"\n      江南好，风景旧曾谙。日出江花红胜火，春来江水绿如蓝。能不忆江南？\n    "
    },
    {
        "title":"临江仙·饮散离亭西去",
        "dynasty":"五代",
        "author":"徐昌图",
        "content":"\n      饮散离亭西去，浮生长恨飘蓬。回头烟柳渐重重。淡云孤雁远，寒日暮天红。\n今夜画船何处？潮平淮月朦胧。酒醒人静奈愁浓。残灯孤枕梦，轻浪五更风。\n    "
    },
    {
        "title":"渔家傲·秋思",
        "dynasty":"宋代",
        "author":"范仲淹",
        "content":"\n      塞下秋来风景异，衡阳雁去无留意。四面边声连角起，千嶂里，长烟落日孤城闭。\n浊酒一杯家万里，燕然未勒归无计。羌管悠悠霜满地，人不寐，将军白发征夫泪。\n    "
    },
    {
        "title":"江城子·画楼帘暮卷新晴",
        "dynasty":"宋代",
        "author":"卢祖皋",
        "content":"\n      画楼帘幕卷新晴。掩银屏。晓寒轻。坠粉飘香，日日唤愁生。暗数十年湖上路，能几度，著娉婷。\n年华空自感飘零。拥春酲。对谁醒。天阔云间，无处觅箫声。载酒买花年少事，浑不似，旧心情。\n    "
    },
    {
        "title":"摊破浣溪沙·菡萏香销翠叶残",
        "dynasty":"五代",
        "author":"李璟",
        "content":"\n      菡萏香销翠叶残，西风愁起绿波间。还与韶光共憔悴，不堪看。\n细雨梦回鸡塞远，小楼吹彻玉笙寒。多少泪珠何限恨，倚栏干。(栏 通：阑)\n    "
    },
    {
        "title":"摊破浣溪沙·手卷真珠上玉钩",
        "dynasty":"五代",
        "author":"李璟",
        "content":"\n      手卷真珠上玉钩，依前春恨锁重楼。风里落花谁是主？思悠悠。\n青鸟不传云外信，丁香空结雨中愁。回首绿波三楚暮，接天流。\n    "
    },
    {
        "title":"水调歌头·游览",
        "dynasty":"宋代",
        "author":"黄庭坚",
        "content":"\n      瑶草一何碧，春入武陵溪。溪上桃花无数，花上有黄鹂。我欲穿花寻路，直入白云深处，浩气展虹霓。只恐花深里，红露湿人衣。\n坐玉石，欹玉枕。拂金徽。谪仙何处，无人伴我白螺杯。我为灵芝仙草，不为朱唇丹脸，长啸亦何为。醉舞下山去，明月逐人归。\n    "
    },
    {
        "title":"菩萨蛮·平林漠漠烟如织",
        "dynasty":"唐代",
        "author":"李白",
        "content":"\n      平林漠漠烟如织，寒山一带伤心碧。暝色入高楼，有人楼上愁。\n玉阶空伫立，宿鸟归飞急。何处是归程？长亭连短亭。(连短亭 一作：更短亭)\n    "
    },
    {
        "title":"鹊踏枝·谁道闲情抛弃久",
        "dynasty":"五代",
        "author":"冯延巳",
        "content":"\n      谁道闲情抛掷久？每到春来，惆怅还依旧。日日花前常病酒，不辞镜里朱颜瘦。\n河畔青芜堤上柳，为问新愁，何事年年有？独立小桥风满袖，平林新月人归后。\n    "
    },
    {
        "title":"菩萨蛮·人人尽说江南好",
        "dynasty":"唐代",
        "author":"韦庄",
        "content":"\n      人人尽说江南好，游人只合江南老。春水碧于天，画船听雨眠。\n垆边人似月，皓腕凝霜雪。未老莫还乡，还乡须断肠。\n    "
    },
    {
        "title":"虞美人·风回小院庭芜绿",
        "dynasty":"五代",
        "author":"李煜",
        "content":"\n      风回小院庭芜绿，柳眼春相续。凭阑半日独无言，依旧竹声新月似当年。\n笙歌未散尊罍在，池面冰初解。烛明香暗画堂深，满鬓青霜残雪思难任。(尊\n罍\n在 一作：前)\n    "
    },
    {
        "title":"绮罗香·咏春雨",
        "dynasty":"宋代",
        "author":"史达祖",
        "content":"\n      做冷欺花，将烟困柳，千里偷催春暮。尽日冥迷，愁里欲飞还住。惊粉重、蝶宿西园，喜泥润、燕归南浦。最妨它、佳约风流，钿车不到杜陵路。\n沈沈江上望极，还被春潮晚急，难寻官渡。隐约遥峰，和泪谢娘眉妩。临断岸、新绿生时，是落红、带愁流处。记当日、门掩梨花，翦灯深夜语。\n    "
    },
    {
        "title":"钗头凤·世情薄",
        "dynasty":"宋代",
        "author":"唐婉",
        "content":"\n      世情薄，人情恶，雨送黄昏花易落。晓风干，泪痕残。欲笺心事，独语斜阑。难，难，难！\n人成各，今非昨，病魂常似秋千索。角声寒，夜阑珊。怕人寻问，咽泪装欢。瞒，瞒，瞒！(\n装\n欢 通：妆)\n    "
    },
    {
        "title":"丑奴儿·书博山道中壁",
        "dynasty":"宋代",
        "author":"辛弃疾",
        "content":"\n      少年不识愁滋味，爱上层楼。爱上层楼。为赋新词强说愁。\n而今识尽愁滋味，欲说还休。欲说还休。却道天凉好个秋。\n    "
    },
    {
        "title":"南柯子·山冥云阴重",
        "dynasty":"宋代",
        "author":"王炎",
        "content":"\n      山冥云阴重，天寒雨意浓。数枝幽艳湿啼红。莫为惜花惆怅、对东风。\n蓑笠朝朝出，沟塍处处通。人间辛苦是三农。要得一犁水足、望年丰。\n    "
    },
    {
        "title":"诉衷情·当年万里觅封侯",
        "dynasty":"宋代",
        "author":"陆游",
        "content":"\n      当年万里觅封侯。匹马戍梁州。关河梦断何处，尘暗旧貂裘。\n胡未灭，鬓先秋。泪空流。此生谁料，心在天山，身老沧洲。\n    "
    },
    {
        "title":"鹧鸪天·彩袖殷勤捧玉钟",
        "dynasty":"宋代",
        "author":"晏几道",
        "content":"\n      彩袖殷勤捧玉钟。当年拚却醉颜红。舞低杨柳楼心月，歌尽桃花扇底风。\n从别后，忆相逢。几回魂梦与君同。今宵剩把银釭照，犹恐相逢是梦中。\n    "
    },
    {
        "title":"渔歌子·西塞山前白鹭飞",
        "dynasty":"唐代",
        "author":"张志和",
        "content":"\n      西塞山前白鹭飞，桃花流水鳜鱼肥。\n青箬笠，绿蓑衣，斜风细雨不须归。\n    "
    },
    {
        "title":"一剪梅·舟过吴江",
        "dynasty":"宋代",
        "author":"蒋捷",
        "content":"\n      一片春愁待酒浇。江上舟摇，楼上帘招。秋娘渡与泰娘桥，风又飘飘，雨又萧萧。\n何日归家洗客袍？银字笙调，心字香烧。流光容易把人抛，红了樱桃，绿了芭蕉。\n    "
    },
    {
        "title":"南乡子·登京口北固亭有怀",
        "dynasty":"宋代",
        "author":"辛弃疾",
        "content":"\n      何处望神州？满眼风光北固楼。千古兴亡多少事？悠悠。不尽长江滚滚流。\n年少万兜鍪，坐断东南战未休。天下英雄谁敌手？曹刘。生子当如孙仲谋。\n    "
    },
    {
        "title":"疏影·苔枝缀玉",
        "dynasty":"宋代",
        "author":"姜夔",
        "content":"\n      苔枝缀玉。有翠禽小小。枝上同宿。客里相逢，篱角黄昏，无言自倚修竹。照君不惯胡沙远，但暗忆、江南江北。想佩环、月夜归来，化作此花幽独。\n犹记深营旧事，那人正睡里，飞近蛾绿。莫似春风，不管盈盈，早与安排金屋。还教一片随波去，又却怨、玉龙哀曲。等恁时、重觅幽香，已入小窗横幅。\n    "
    },
    {
        "title":"暗香·旧时月色",
        "dynasty":"宋代",
        "author":"姜夔",
        "content":"\n      此两曲，石湖把玩不已，使工妓隶习之，音节谐婉，乃名之曰暗香、疏影\n旧时月色。算几番照我，梅边吹笛。唤起玉人，不管清寒与攀摘。何逊而今渐老，都忘却、春风词笔。但怪得、竹外疏花，香冷入瑶席。\n江国。正寂寂。叹寄与路遥，夜雪初积。翠尊易泣。红萼无言耿想忆。长记曾携手处，千树压、西湖寒碧。又片片、吹尽也，几时见得。\n    "
    },
    {
        "title":"卜算子·我住长江头",
        "dynasty":"宋代",
        "author":"李之仪",
        "content":"\n      我住长江头，君住长江尾。日日思君不见君，共饮长江水。\n此水几时休，此恨何时已。只愿君心似我心，定不负相思意。\n    "
    },
    {
        "title":"鹧鸪天·座中有眉山隐客史应之和前韵即席答之",
        "dynasty":"宋代",
        "author":"黄庭坚",
        "content":"\n      黄菊枝头生晓寒。人生莫放酒杯干。风前横笛斜吹雨，醉里簪花倒著冠。\n身健在，且加餐。舞裙歌板尽清欢。黄花白发相牵挽，付与时人冷眼看。\n    "
    },
    {
        "title":"长亭怨慢·渐吹尽",
        "dynasty":"宋代",
        "author":"姜夔",
        "content":"\n      余颇喜自制曲。初率意为长短句，然后协以律，故前后阕多不同。桓大司马云：“昔年种柳，依依汉南。今看摇落，凄怆江潭：树犹如此，人何以堪？”此语余深爱之。\n渐吹尽，枝头香絮，是处人家，绿深门户。远浦萦回，暮帆零乱向何许？阅人多矣，谁得似长亭树？树若有情时，不会得青青如此!日暮，望高城不见，只见乱山无数。韦郎去也，怎忘得、玉环分付：第一是早早归来，怕红萼无人为主。算空有并刀，难剪离愁千缕。\n    "
    },
    {
        "title":"酒泉子·长忆观潮",
        "dynasty":"宋代",
        "author":"潘阆",
        "content":"\n      长忆观潮，满郭人争江上望。来疑沧海尽成空。万面鼓声中。\n弄潮儿向涛头立。手把红旗旗不湿。别来几向梦中看。梦觉尚心寒。\n    "
    },
    {
        "title":"鹧鸪天·己酉之秋苕溪记所见",
        "dynasty":"宋代",
        "author":"姜夔",
        "content":"\n      京洛风流绝代人。因何风絮落溪津。笼鞋浅出鸦头袜，知是凌波缥缈身。\n红乍笑，绿长嚬。与谁同度可怜春。鸳鸯独宿何曾惯，化作西楼一缕云。\n    "
    },
    {
        "title":"踏莎行·自沔东来丁未元日至金陵江上感梦而作",
        "dynasty":"宋代",
        "author":"姜夔",
        "content":"\n      自沔东来，丁未元日至金陵，江上感梦而作\n燕燕轻盈，莺莺娇软。分明又向华胥见。夜长争得薄情知，春初早被相思染。\n别后书辞，别时针线。离魂暗逐郎行远。淮南皓月冷千山，冥冥归去无人管。\n    "
    },
    {
        "title":"唐多令·芦叶满汀洲",
        "dynasty":"宋代",
        "author":"刘过",
        "content":"\n      多令，同柳阜之、刘去非、石民瞻、周嘉仲、陈孟参、孟容，时八月五日也。\n芦叶满汀洲。寒沙带浅流。二十年、重过南楼。柳下系舟犹未稳，能几日、又中秋。\n黄鹤断矶头。故人今在不。旧江山、浑是新愁。欲买桂花同载酒，终不是、少年游。\n    "
    },
    {
        "title":"卜算子·见也如何暮",
        "dynasty":"宋代",
        "author":"石孝友",
        "content":"\n      见也如何暮。别也如何遽。别也应难见也难，后会难凭据。\n去也如何去。住也如何住。住也应难去也难，此际难分付。\n    "
    },
    {
        "title":"虞美人·听雨",
        "dynasty":"宋代",
        "author":"蒋捷",
        "content":"\n      少年听雨歌楼上。红烛昏罗帐。壮年听雨客舟中。江阔云低、断雁叫西风。\n而今听雨僧庐下。鬓已星星也。悲欢离合总无情。一任阶前、点滴到天明。\n    "
    },
    {
        "title":"玉楼春·戏林推",
        "dynasty":"宋代",
        "author":"刘克庄",
        "content":"\n      年年跃马长安市。客舍似家家似寄。青钱换酒日无何，红烛呼卢宵不寐。\n易挑锦妇机中字。难得玉人心下事。男儿西北有神州，莫滴水西桥畔泪。\n    "
    },
    {
        "title":"鹊踏枝·叵耐灵鹊多谩语",
        "dynasty":"五代",
        "author":"佚名",
        "content":"\n      叵耐灵鹊多谩语，送喜何曾有凭据？几度飞来活捉取，锁上金笼休共语。\n比拟好心来送喜，谁知锁我在金笼里。欲他征夫早归来，腾身却放我向青云里。\n    "
    },
    {
        "title":"贺新郎·别茂嘉十二弟",
        "dynasty":"宋代",
        "author":"辛弃疾",
        "content":"\n      别茂嘉十二弟。鹈鴂、杜鹃实两种，见《离骚补注》\n绿树听鹈鴂。更那堪、鹧鸪声住，杜鹃声切。啼到春归无寻处，苦恨芳菲都歇。算未抵、人间离别。马上琵琶关塞黑，更长门、翠辇辞金阙。看燕燕，送归妾。\n将军百战身名裂向河梁、回头万里，故人长绝。易水萧萧西风冷，满座衣冠似雪。正壮士、悲歌未彻。啼鸟还知如许恨，料不啼清泪长啼血。谁共我，醉明月。\n    "
    },
    {
        "title":"西江月·夜行黄沙道中",
        "dynasty":"宋代",
        "author":"辛弃疾",
        "content":"\n      明月别枝惊鹊，清风半夜鸣蝉。稻花香里说丰年，听取蛙声一片。\n七八个星天外，两三点雨山前。旧时茅店社林边，路转溪头忽见。(溪头 一作：溪桥)\n    "
    },
    {
        "title":"清平乐·独宿博山王氏庵",
        "dynasty":"宋代",
        "author":"辛弃疾",
        "content":"\n      绕床饥鼠。蝙蝠翻灯舞。屋上松风吹急雨。破纸窗间自语。\n平生塞北江南。归来华发苍颜。布被秋宵梦觉，眼前万里江山。\n    "
    },
    {
        "title":"望江南·天上月",
        "dynasty":"五代",
        "author":"佚名",
        "content":"\n      天上月，遥望似一团银。夜久更阑风渐紧。与奴吹散月边云。照见负心人。\n    "
    },
    {
        "title":"长相思·汴水流",
        "dynasty":"唐代",
        "author":"白居易",
        "content":"\n      汴水流，泗水流，流到瓜州古渡头。吴山点点愁。\n思悠悠，恨悠悠，恨到归时方始休。月明人倚楼。\n    "
    },
    {
        "title":"清平乐·村居",
        "dynasty":"宋代",
        "author":"辛弃疾",
        "content":"\n      茅檐低小，溪上青青草。醉里吴音相媚好，白发谁家翁媪？\n大儿锄豆溪东，中儿正织鸡笼。最喜小儿亡赖，溪头卧剥莲蓬。(亡 通：无)\n    "
    },
    {
        "title":"临江仙·暮春",
        "dynasty":"宋代",
        "author":"赵长卿",
        "content":"\n      过尽征鸿来尽燕，故园消息茫然。一春憔悴有谁怜。怀家寒食夜，中酒落花天。\n见说江头春浪渺，殷勤欲送归船。别来此处最索牵。短篷南浦雨，疏柳断桥烟。\n    "
    },
    {
        "title":"念奴娇·过洞庭",
        "dynasty":"宋代",
        "author":"张孝祥",
        "content":"\n      洞庭青草，近中秋，更无一点风色。玉界琼田三万顷，著我扁舟一叶。素月分辉，银河共影，表里俱澄澈。悠然心会，妙处难与君说。(著 同：着；玉界 一作：玉鉴)\n应念岭海经年，孤光自照，肝胆皆冰雪。短发萧骚襟袖冷，稳泛沧溟空阔。尽挹西江，细斟北斗，万象为宾客。扣舷独啸，不知今夕何夕。(沧溟 一作：沧浪)\n    "
    },
    {
        "title":"思帝乡·春日游",
        "dynasty":"唐代",
        "author":"韦庄",
        "content":"\n      春日游，杏花吹满头。\n陌上谁家年少足风流？\n妾拟将身嫁与一生休。\n纵被无情弃，不能羞。\n    "
    },
    {
        "title":"好事近·七月十三日夜登万花川谷望月作",
        "dynasty":"宋代",
        "author":"杨万里",
        "content":"\n      月未到诚斋，先到万花川谷。不是诚斋无月，隔一林修竹。\n如今才是十三夜，月色已如玉。未是秋光奇绝，看十五十六。\n    "
    },
    {
        "title":"夜游宫·记梦寄师伯浑",
        "dynasty":"宋代",
        "author":"陆游",
        "content":"\n      雪晓清笳乱起。梦游处、不知何地。铁骑无声望似水。想关河，雁门西，青海际。\n睡觉寒灯里。漏声断、月斜窗纸。自许封侯在万里。有谁知，鬓虽残，心未死。\n    "
    },
    {
        "title":"瑞鹤仙·郊原初过雨",
        "dynasty":"宋代",
        "author":"袁去华",
        "content":"\n      郊原初过雨。见败叶零乱，风定犹舞。斜阳挂深树。映浓愁浅黛，遥山眉妩。来时旧路。尚岩花、娇黄半吐。到而今，唯有溪边流水，见人如故。\n无语。邮亭深静，下马还寻，旧曾题处。无聊倦旅。伤离恨，最愁苦。纵收香藏镜，他年重到，人面桃花在否。念沈沈、小阁幽窗，有时梦去。\n    "
    },
    {
        "title":"浣溪沙·漠漠轻寒上小楼",
        "dynasty":"宋代",
        "author":"秦观",
        "content":"\n      漠漠轻寒上小楼。晓阴无赖似穷秋。淡烟流水画屏幽。\n自在飞花轻似梦，无边丝雨细如愁。宝帘闲挂小银钩。\n    "
    },
    {
        "title":"踏莎行·秋入云山",
        "dynasty":"宋代",
        "author":"张抡",
        "content":"\n      秋入云山，物情潇洒。百般景物堪图画。丹枫万叶碧云边，黄花千点幽岩下。\n已喜佳辰，更怜清夜。一轮明月林梢挂。松醪常与野人期，忘形共说清闲话。\n    "
    },
    {
        "title":"念奴娇·闹红一舸",
        "dynasty":"宋代",
        "author":"姜夔",
        "content":"\n      余客武陵。湖北宪治在焉：古城野水，乔木参天。余与二三友，日荡舟其间。薄荷花而饮，意象幽闲，不类人境。秋水且涸。荷叶出地寻丈，因列坐其下，上不见日。清风徐来，绿云自动。间于疏处，窥见游人画船，亦一乐也。朅来吴兴。数得相羊荷花中，又夜泛西湖，光景奇绝。故以此句写之。\n闹红一舸，记来时，尝与鸳鸯为侣，三十六陂人未到，水佩风裳无数。翠叶吹凉，玉容消酒，更洒菇蒲雨。嫣然摇动，冷香飞上诗句。\n日暮，青盖亭亭，情人不见，争忍凌波去？只恐舞衣寒易落，愁人西风南浦。高柳垂阴，老鱼吹浪，留我花间住。田田多少，几回沙际归路。\n    "
    },
    {
        "title":"蝶恋花·送春",
        "dynasty":"宋代",
        "author":"朱淑真",
        "content":"\n      楼外垂杨千万缕。欲系青春，少住春还去。犹自风前飘柳絮。随春且看归何处。\n绿满山川闻杜宇。便做无情，莫也愁人苦。把酒送春春不语。黄昏却下潇潇雨。\n    "
    },
    {
        "title":"谒金门·春半",
        "dynasty":"宋代",
        "author":"朱淑真",
        "content":"\n      春已半。触目此情无限。十二阑干闲倚遍。愁来天不管。\n好是风和日暖。输与莺莺燕燕。满院落花帘不卷。断肠芳草远。\n    "
    },
    {
        "title":"小重山·昨夜寒蛩不住鸣",
        "dynasty":"宋代",
        "author":"岳飞",
        "content":"\n      昨夜寒蛩不住鸣。惊回千里梦，已三更。起来独自绕阶行。人悄悄，帘外月胧明。\n白首为功名。旧山松竹老，阻归程。欲将心事付瑶琴。知音少，弦断有谁听。\n    "
    },
    {
        "title":"贺新郎·寄李伯纪丞相",
        "dynasty":"宋代",
        "author":"张元干",
        "content":"\n      曳杖危楼去。斗垂天、沧波万顷，月流烟渚。扫尽浮云风不定，未放扁舟夜渡。宿雁落、寒芦深处。怅望关河空吊影，正人间、鼻息鸣鼍鼓。谁伴我，醉中舞。\n十年一梦扬州路。倚高寒、愁生故国，气吞骄虏。要斩楼兰三尺剑，遗恨琵琶旧语。谩暗涩铜华尘土。唤取谪仙平章看，过苕溪、尚许垂纶否。风浩荡，欲飞举。\n    "
    },
    {
        "title":"忆王孙·春词",
        "dynasty":"宋代",
        "author":"李重元",
        "content":"\n      萋萋芳草忆王孙。柳外楼高空断魂。杜宇声声不忍闻。欲黄昏。雨打梨花深闭门。\n    "
    },
    {
        "title":"燕山亭·北行见杏花",
        "dynasty":"宋代",
        "author":"赵佶",
        "content":"\n      裁剪冰绡，轻叠数重，淡著胭脂匀注。新样靓妆，艳溢香融，羞杀蕊珠宫女。易得凋零，更多少、无情风雨。愁苦。闲院落凄凉，几番春暮。\n凭寄离恨重重，者双燕，何曾会人言语。天遥地远，万水千山，知他故宫何处。怎不思量，除梦里、有时曾去。无据,和梦也新来不做。\n    "
    },
    {
        "title":"苍梧谣·天",
        "dynasty":"宋代",
        "author":"蔡伸",
        "content":"\n      天。休使圆蟾照客眠。人何在，桂影自婵娟。\n    "
    },
    {
        "title":"秦楼月·芳菲歇",
        "dynasty":"宋代",
        "author":"向子諲",
        "content":"\n      芳菲歇。故园目断伤心切。伤心切。无边烟水，无穷山色。\n可堪更近乾龙节。眼中泪尽空啼血。空啼血。子规声外，晓风残月。\n    "
    },
    {
        "title":"采桑子·恨君不似江楼月",
        "dynasty":"宋代",
        "author":"吕本中",
        "content":"\n      恨君不似江楼月，南北东西，南北东西，只有相随无别离。\n恨君却似江楼月，暂满还亏，暂满还亏，待得团圆是几时？\n    "
    },
    {
        "title":"蝶恋花·春涨一篙添水面",
        "dynasty":"宋代",
        "author":"范成大",
        "content":"\n      春涨一篙添水面。芳草鹅儿，绿满微风岸。画舫夷犹湾百转。横塘塔近依前远。\n江国多寒农事晚。村北村南，谷雨才耕遍。秀麦连冈桑叶贱。看看尝面收新茧。\n    "
    },
    {
        "title":"乌夜啼·昨夜风兼雨",
        "dynasty":"五代",
        "author":"李煜",
        "content":"\n      昨夜风兼雨，帘帏飒飒秋声。烛残漏断频欹枕，起坐不能平。\n世事漫随流水，算来一梦浮生。醉乡路稳宜频到，此外不堪行。(一梦 一作：梦里)\n    "
    },
    {
        "title":"渔家傲·天接云涛连晓雾",
        "dynasty":"宋代",
        "author":"李清照",
        "content":"\n      天接云涛连晓雾。星河欲转千帆舞。仿佛梦魂归帝所。闻天语。殷勤问我归何处。\n我报路长嗟日暮。学诗谩有惊人句。九万里风鹏正举。风休住。蓬舟吹取三山去。\n    "
    },
    {
        "title":"浣溪沙·簌簌衣巾落枣花",
        "dynasty":"宋代",
        "author":"苏轼",
        "content":"\n      簌簌衣巾落枣花，村南村北响缫车，牛衣古柳卖黄瓜。(一作 缲车)\n酒困路长惟欲睡，日高人渴漫思茶。敲门试问野人家。\n    "
    },
    {
        "title":"南歌子·天上星河转",
        "dynasty":"宋代",
        "author":"李清照",
        "content":"\n      天上星河转，人间帘幕垂。凉生枕簟泪痕滋。起解罗衣聊问、夜何其。\n翠贴莲蓬小，金销藕叶稀。旧时天气旧时衣。只有情怀不似、旧家时。\n    "
    },
    {
        "title":"减字木兰花·题雄州驿",
        "dynasty":"宋代",
        "author":"蒋氏女",
        "content":"\n      朝云横度。辘辘车声如水去。白草黄沙。月照孤村三两家。\n飞鸿过也。万结愁肠无昼夜。渐近燕山。回首乡关归路难。\n    "
    },
    {
        "title":"鹧鸪天·西都作",
        "dynasty":"宋代",
        "author":"朱敦儒",
        "content":"\n      我是清都山水郎，天教懒慢带疏狂。曾批给露支风敕，累奏留云借月章。\n诗万首，酒千觞，几曾着眼看侯王？玉楼金阙慵归去，且插梅花醉洛阳。(版本一)\n我是清都山水郎。天教分付与疏狂。曾批给雨支风券，累上留云借月章。\n诗万首，酒千觞。几曾著眼看侯王。玉楼金阙慵归去，且插梅花醉洛阳。(版本二)\n    "
    },
    {
        "title":"三台·清明应制",
        "dynasty":"宋代",
        "author":"万俟咏",
        "content":"\n      见梨花初带夜月，海棠半含朝雨。内苑春、不禁过青门，御沟涨、潜通南浦。东风静、细柳垂金缕。望凤阙、非烟非雾。好时代、朝野多欢，遍九陌、太平箫鼓。\n乍莺儿百啭断续，燕子飞来飞去。近绿水、台榭映秋千，斗草聚、双双游女。饧香更、酒冷踏青路。会暗识、夭桃朱户。向晚骤、宝马雕鞍，醉襟惹、乱花飞絮。\n正轻寒轻暖漏永，半阴半晴云暮。禁火天、已是试新妆，岁华到、三分佳处。清明看、汉宫传蜡炬。散翠烟、飞入槐府。敛兵卫、阊阖门开，住传宣、又还休务。\n    "
    },
    {
        "title":"蓦山溪·梅",
        "dynasty":"宋代",
        "author":"曹组",
        "content":"\n      洗妆真态，不作铅花御。竹外一枝斜，想佳人，天寒日暮。黄昏院落，无处著清香，风细细，雪垂垂，何况江头路。\n月边疏影，梦到消魂处。梅子欲黄时，又须作，廉纤细雨。孤芳一世，供断有情愁，消瘦损，东阳也，试问花知否？\n    "
    },
    {
        "title":"点绛唇·绍兴乙卯登绝顶小亭",
        "dynasty":"宋代",
        "author":"叶梦得",
        "content":"\n      缥缈危亭，笑谈独在千峰上。与谁同赏。万里横烟浪。\n老去情怀，犹作天涯想。空惆怅。少年豪放。莫学衰翁样。\n    "
    },
    {
        "title":"蝶恋花·早行",
        "dynasty":"宋代",
        "author":"周邦彦",
        "content":"\n      月皎惊乌栖不定。更漏将残，车历辘牵金井。唤起两眸清炯炯。泪花落枕红棉冷。\n执手霜风吹鬓影。去意徊徨，别语愁难听。楼上阑干横斗柄。露寒人远难相应。\n    "
    },
    {
        "title":"西河·大石金陵",
        "dynasty":"宋代",
        "author":"周邦彦",
        "content":"\n      佳丽地。南朝盛事谁记。山围故国绕清江，髻鬓对起。怒涛寂寞打孤城，风樯遥度天际。\n断崖树，犹倒倚。莫愁艇子曾系。空余旧迹郁苍苍，雾沈半垒。夜深月过女墙来，赏心东望淮水。\n酒旗戏鼓甚处市。想依稀、王谢邻里。燕子不知何世。入寻常、巷陌人家，相对如说兴亡，斜阳里。\n    "
    },
    {
        "title":"破阵子·为陈同甫赋壮词以寄之",
        "dynasty":"宋代",
        "author":"辛弃疾",
        "content":"\n      醉里挑灯看剑，梦回吹角连营。八百里分麾下炙，五十弦翻塞外声。沙场秋点兵。\n马作的卢飞快，弓如霹雳弦惊。了却君王天下事，赢得生前身后名。可怜白发生。\n    "
    },
    {
        "title":"兰陵王·柳",
        "dynasty":"宋代",
        "author":"周邦彦",
        "content":"\n      柳阴直。烟里丝丝弄碧。隋堤上、曾见几番，拂水飘绵送行色。登临望故国。谁识。京华倦客。长亭路，年去岁来，应折柔条过千尺。\n闲寻旧踪迹。又酒趁哀弦，灯照离席。梨花榆火催寒食。愁一箭风快，半篙波暖，回头迢递便数驿。望人在天北。\n凄恻。恨堆积。渐别浦萦回，津堠岑寂。斜阳冉冉春无极。念月榭携手，露桥闻笛。沈思前事，似梦里，泪暗滴。\n    "
    },
    {
        "title":"夜游宫·叶下斜阳照水",
        "dynasty":"宋代",
        "author":"周邦彦",
        "content":"\n      叶下斜阳照水。卷轻浪、沈沈千里。桥上酸风射眸子。立多时，看黄昏，灯火市。\n古屋寒窗底。听几片、井桐飞坠。不恋单衾再三起。有谁知，为萧娘，书一纸。\n    "
    },
    {
        "title":"苏幕遮·燎沉香",
        "dynasty":"宋代",
        "author":"周邦彦",
        "content":"\n      燎沉香，消溽暑。鸟雀呼晴，侵晓窥檐语。叶上初阳干宿雨、水面清圆，一一风荷举。\n故乡遥，何日去。家住吴门，久作长安旅。五月渔郎相忆否。小楫轻舟，梦入芙蓉浦。\n    "
    },
    {
        "title":"满庭芳·夏日溧水无想山作",
        "dynasty":"宋代",
        "author":"周邦彦",
        "content":"\n      风老莺雏，雨肥梅子，午阴嘉树清圆。地卑山近，衣润费炉烟。人静乌鸢自乐，小桥外、新绿溅溅。凭栏久，黄芦苦竹，拟泛九江船。\n年年。如社燕，飘流瀚海，来寄修椽。且莫思身外，长近尊前。憔悴江南倦客，不堪听、急管繁弦。歌筵畔，先安簟枕，容我醉时眠。\n    "
    },
    {
        "title":"临江仙·未遇行藏谁肯信",
        "dynasty":"宋代",
        "author":"侯蒙",
        "content":"\n      未遇行藏谁肯信，如今方表名踪。无端良匠画形容。当风轻借力，一举入高空。\n才得吹嘘身渐稳，只疑远赴蟾宫。雨馀时候夕阳红。几人平地上，看我碧霄中。\n    "
    },
    {
        "title":"浣溪沙·一向年光有限身",
        "dynasty":"宋代",
        "author":"晏殊",
        "content":"\n      一向年光有限身。等闲离别易销魂。酒筵歌席莫辞频。\n满目山河空念远，落花风雨更伤春。不如怜取眼前人。\n    "
    },
    {
        "title":"秋蕊香·帘幕疏疏风透",
        "dynasty":"宋代",
        "author":"张耒",
        "content":"\n      帘幕疏疏风透。一线香飘金兽。朱阑倚遍黄昏后。廊上月华如昼。\n别离滋味浓于酒。著人瘦。此情不及墙东柳。春色年年如旧。\n    "
    },
    {
        "title":"摸鱼儿·东皋寓居",
        "dynasty":"宋代",
        "author":"晁补之",
        "content":"\n      买陂塘、旋栽杨柳，依稀淮岸江浦。东皋嘉雨新痕涨，沙觜鹭来鸥聚。堪爱处最好是、一川夜月光流渚。无人独舞。任翠幄张天，柔茵藉地，酒尽未能去。\n青绫被，莫忆金闺故步。儒冠曾把身误。弓刀千骑成何事，荒了邵平瓜圃。君试觑。满青镜、星星鬓影今如许。功名浪语。便似得班超，封侯万里，归计恐迟暮。\n    "
    },
    {
        "title":"盐角儿·亳社观梅",
        "dynasty":"宋代",
        "author":"晁补之",
        "content":"\n      开时似雪。谢时似雪。花中奇绝。香非在蕊，香非在萼，骨中香彻。\n占溪风，留溪月。堪羞损、山桃如血。直饶更、疏疏淡淡，终有一般情别。\n    "
    },
    {
        "title":"南柯子·十里青山远",
        "dynasty":"宋代",
        "author":"仲殊",
        "content":"\n      十里青山远，潮平路带沙。数声啼鸟怨年华。又是凄凉时候，在天涯。\n白露收残月，清风散晓霞。绿杨堤畔问荷花：记得年时沽酒，那人家？\n    "
    },
    {
        "title":"六州歌头·少年侠气",
        "dynasty":"宋代",
        "author":"贺铸",
        "content":"\n      少年侠气，交结五都雄。肝胆洞。毛发耸。立谈中。死生同。一诺千金重。推翘勇。矜豪纵。轻盖拥。联飞鞚。斗城东。轰饮酒垆，春色浮寒瓮。吸海垂虹。闲呼鹰嗾犬，白羽摘雕弓。狡穴俄空。乐匆匆。\n似黄粱梦。辞丹凤。明月共。漾孤篷。官冗從。怀倥偬。落尘笼。簿书丛。鹖弁如云众。供粗用。忽奇功。笳鼓动。渔阳弄。思悲翁。不请长缨，系取天骄种。剑吼西风。恨登山临水，手寄七弦桐。目送归鸿。\n    "
    },
    {
        "title":"相思令·吴山青",
        "dynasty":"宋代",
        "author":"林逋",
        "content":"\n      吴山青。越山青。两岸青山相对迎。争忍有离情。\n君泪盈。妾泪盈。罗带同心结未成。江边潮已平。\n    "
    },
    {
        "title":"杵声齐·砧面莹",
        "dynasty":"宋代",
        "author":"贺铸",
        "content":"\n      砧面莹，杵声齐。捣就征衣泪墨题。寄到玉关应万里，戍人犹在玉关西。\n    "
    },
    {
        "title":"诉衷情·宝月山作",
        "dynasty":"宋代",
        "author":"仲殊",
        "content":"\n      清波门外拥轻衣。杨花相送飞。西湖又还春晚，水树乱莺啼。闲院宇，小帘帏。晚初归。钟声已过，篆香才点，月到门时。\n    "
    },
    {
        "title":"江城子·西城杨柳弄春柔",
        "dynasty":"宋代",
        "author":"秦观",
        "content":"\n      西城杨柳弄春柔。动离忧。泪难收。犹记多情，曾为系归舟。碧野朱桥当日事，人不见，水空流。\n韶华不为少年留。恨悠悠。几时休。飞絮落花时候、一登楼。便做春江都是泪，流不尽，许多愁。\n    "
    },
    {
        "title":"眼儿媚·杨柳丝丝弄轻柔",
        "dynasty":"宋代",
        "author":"王雱",
        "content":"\n      杨柳丝丝弄轻柔，烟缕织成愁。海棠未雨，梨花先雪，一半春休。\n而今往事难重省，归梦绕秦楼。相思只在：丁香枝上，豆蔻梢头。\n    "
    },
    {
        "title":"卖花声·题岳阳楼",
        "dynasty":"宋代",
        "author":"张舜民",
        "content":"\n      木叶下君山。空水漫漫。十分斟酒敛芳颜。不是渭城西去客，休唱阳关。\n醉袖抚危栏。天淡云闲。何人此路得生还。回首夕阳红尽处，应是长安。\n    "
    },
    {
        "title":"贺圣朝·留别",
        "dynasty":"宋代",
        "author":"叶清臣",
        "content":"\n      满斟绿醑留君住。莫匆匆归去。三分春色二分愁，更一分风雨。\n花开花谢、都来几许。且高歌休诉。不知来岁牡丹时，再相逢何处。\n    "
    },
    {
        "title":"山亭柳·赠歌者",
        "dynasty":"宋代",
        "author":"晏殊",
        "content":"\n      家住西秦。赌博艺随身。花柳上、斗尖新。偶学念奴声调，有时高遏行云。蜀锦缠头无数，不负辛勤。\n数年来往咸京道，残杯冷炙谩消魂。衷肠事、托何人。若有知音见采，不辞遍唱阳春。一曲当筵落泪，重掩罗巾。\n    "
    },
    {
        "title":"安公子·远岸收残雨",
        "dynasty":"宋代",
        "author":"柳永",
        "content":"\n      远岸收残雨。雨残稍觉江天暮。拾翠汀洲人寂静，立双双鸥鹭。望几点、渔灯隐映蒹葭浦。停画桡、两两舟人语。道去程今夜，遥指前村烟树。\n游宦成羁旅。短樯吟倚闲凝伫。万水千山迷远近，想乡关何处。自别后、风亭月榭孤欢聚。刚断肠、惹得离情苦。听杜字声声，劝人不如归去。\n    "
    },
    {
        "title":"迷仙引·才过笄年",
        "dynasty":"宋代",
        "author":"柳永",
        "content":"\n      才过笄年，初绾云鬟，便学歌舞。席上尊前，王孙随分相许。算等闲、酬一笑，便千金慵觑。常只恐、容易蕣华偷换，光阴虚度。\n已受君恩顾，好与花为主。万里丹霄，何妨携手同归去。永弃却、烟花伴侣。免教人见妾，朝云暮雨。\n    "
    },
    {
        "title":"定风波·自春来",
        "dynasty":"宋代",
        "author":"柳永",
        "content":"\n      自春来、惨绿愁红，芳心是事可可。日上花梢，莺穿柳带，犹压香衾卧。暖酥消，腻云亸。终日厌厌倦梳裹。无那。恨薄清一去，音书无个。\n早知恁么。悔当初、不把雕鞍锁。向鸡窗、只与蛮笺象管，拘束教吟课。镇相随，莫抛躲。针线闲拈伴伊坐。和我。免使年少，光阴虚过。\n    "
    },
    {
        "title":"踏莎行·春暮",
        "dynasty":"宋代",
        "author":"寇准",
        "content":"\n      春色将阑，莺声渐老。红英落尽青梅小。画堂人静雨濛濛，屏山半卷馀香袅。\n密约沈沈，离情杳杳。菱花尘满慵将照。倚楼无语欲销魂，长空黯淡连芳草。\n    "
    },
    {
        "title":"浣溪沙·蓼岸风多橘柚香",
        "dynasty":"五代",
        "author":"孙光宪",
        "content":"\n      蓼岸风多橘柚香。江边一望楚天长。片帆烟际闪孤光。\n目送征鸿飞杳杳，思随流水去茫茫。兰红波碧忆潇湘。\n    "
    },
    {
        "title":"忆江南·衔泥燕",
        "dynasty":"唐代",
        "author":"牛峤",
        "content":"\n      忆泥燕，飞到画堂前。占得杏梁安稳处，体轻唯有主人怜，堪羡好因缘。\n    "
    },
    {
        "title":"行香子·树绕村庄",
        "dynasty":"宋代",
        "author":"秦观",
        "content":"\n      树绕村庄，水满陂塘。倚东风、豪兴徜徉。小园几许，收尽春光。有桃花红，李花白，菜花黄。\n远远围墙，隐隐茅堂。飏青旗、流水桥旁。偶然乘兴、步过东冈。正莺儿啼，燕儿舞，蝶儿忙。\n    "
    },
    {
        "title":"潇湘神·斑竹枝",
        "dynasty":"唐代",
        "author":"刘禹锡",
        "content":"\n      斑竹枝，斑竹枝，泪痕点点寄相思。\n楚客欲听瑶瑟怨，潇湘深夜月明时。\n    "
    },
    {
        "title":"调笑令·边草",
        "dynasty":"唐代",
        "author":"戴叔伦",
        "content":"\n      边草，边草，边草尽来兵老。山南山北雪晴，\n千里万里月明。明月，明月，胡笳一声愁绝。\n    "
    },
    {
        "title":"三五七言 \/ 秋风词",
        "dynasty":"唐代",
        "author":"李白",
        "content":"\n      秋风清，秋月明，\n落叶聚还散，寒鸦栖复惊。\n相思相见知何日？此时此夜难为情！\n入我相思门，知我相思苦。\n长相思兮长相忆，短相思兮无穷极。\n早知如此绊人心，何如当初莫相识。\n    "
    },
    {
        "title":"眼儿媚·迟迟春日弄轻柔",
        "dynasty":"宋代",
        "author":"朱淑真",
        "content":"\n      迟迟春日弄轻柔，花径暗香流。\n清明过了，不堪回首，云锁朱楼。\n午窗睡起莺声巧，何处唤春愁？\n绿杨影里，海棠亭畔，红杏梢头。\n    "
    },
    {
        "title":"鹧鸪天·一点残红欲尽时",
        "dynasty":"宋代",
        "author":"周紫芝",
        "content":"\n      一点残红欲尽时。乍凉秋气满屏帏。梧桐叶上三更雨，叶叶声声是别离。\n调宝瑟，拨金猊。那时同唱鹧鸪词。如今风雨西楼夜，不听清歌也泪垂。\n    "
    },
    {
        "title":"少年游·并刀如水",
        "dynasty":"宋代",
        "author":"周邦彦",
        "content":"\n      并刀如水，吴盐胜雪，纤手破新橙。锦幄初温，兽烟不断，相对坐调笙。\n低声问向谁行宿，城上已三更。马滑霜浓，不如休去，直是少人行。\n    "
    },
    {
        "title":"离亭燕·一带江山如画",
        "dynasty":"宋代",
        "author":"张昪",
        "content":"\n      一带江山如画。风物向秋潇洒。水浸碧天何处断，翠色冷光相射。蓼岸荻花中，隐映竹篱茅舍。\n天际客帆高挂。门外酒旗低迓。多少六朝兴废事，尽入渔樵闲话。怅望倚危栏，红日无言西下。\n    "
    },
    {
        "title":"风入松·一春长费买花钱",
        "dynasty":"宋代",
        "author":"俞国宝",
        "content":"\n      一春长费买花钱。日日醉花边。玉骢惯识西湖路，骄嘶过、沽酒垆前。红杏香中箫鼓，绿杨影里秋千。\n暖风十里丽人天。花厌髻云偏。画船载取春归去，馀情寄、湖水湖烟。明日重扶残醉，来寻陌上花钿。\n    "
    },
    {
        "title":"水调歌头·秋色渐将晚",
        "dynasty":"宋代",
        "author":"叶梦得",
        "content":"\n      秋色渐将晚，霜信报黄花。小窗低户深映，微路绕欹斜。为问山翁何事，坐看流年轻度，拚却鬓双华。徙倚望沧海，天净水明霞。\n念平昔，空飘荡，遍天涯。归来三径重扫，松竹本吾家。却恨悲风时起，冉冉云间新雁，边马怨胡笳。谁似东山老，谈笑静胡沙。\n    "
    },
    {
        "title":"竹枝词·山桃红花满上头",
        "dynasty":"唐代",
        "author":"刘禹锡",
        "content":"\n      山桃红花满上头，蜀江春水拍山流。\n花红易衰似郎意，水流无限似侬愁。\n    "
    },
    {
        "title":"定风波·三月七日",
        "dynasty":"宋代",
        "author":"苏轼",
        "content":"\n      三月七日，沙湖道中遇雨。雨具先去，同行皆狼狈，余独不觉，已而遂晴，故作此。\n莫听穿林打叶声，何妨吟啸且徐行。竹杖芒鞋轻胜马，谁怕？一蓑烟雨任平生。\n料峭春风吹酒醒，微冷，山头斜照却相迎。回首向来萧瑟处，归去，也无风雨也无晴。\n    "
    },
    {
        "title":"鹧鸪天·小令尊前见玉箫",
        "dynasty":"宋代",
        "author":"晏几道",
        "content":"\n      小令尊前见玉箫。银灯一曲太妖娆。歌中醉倒谁能恨，唱罢归来酒未消。\n春悄悄，夜迢迢。碧云天共楚宫遥。梦魂惯得无拘检，又踏杨花过谢桥。\n    "
    },
    {
        "title":"破阵子·春景",
        "dynasty":"宋代",
        "author":"晏殊",
        "content":"\n      燕子来时新社，梨花落后清明。池上碧苔三四点，叶底黄鹂一两声。日长飞絮轻。\n巧笑东邻女伴，采桑径里逢迎。疑怪昨宵春梦好，元是今朝斗草赢。笑从双脸生。\n    "
    },
    {
        "title":"卜算子·不是爱风尘",
        "dynasty":"宋代",
        "author":"严蕊",
        "content":"\n      不是爱风尘，似被前缘误。花落花开自有时，总赖东君主。\n去也终须去，住也如何住！若得山花插满头，莫问奴归处。\n    "
    },
    {
        "title":"水龙吟·过南剑双溪楼",
        "dynasty":"宋代",
        "author":"辛弃疾",
        "content":"\n      举头西北浮云，倚天万里须长剑。人言此地，夜深长见，斗牛光焰。我觉山高，潭空水冷，月明星淡。待燃犀下看，凭栏却怕，风雷怒，鱼龙惨。\n峡束苍江对起，过危楼，欲飞还敛。元龙老矣！不妨高卧，冰壶凉簟。千古兴亡，百年悲笑，一时登览。问何人又卸，片帆沙岸，系斜阳缆？\n    "
    },
    {
        "title":"江神子·杏花村馆酒旗风",
        "dynasty":"宋代",
        "author":"谢逸",
        "content":"\n      杏花村馆酒旗风。水溶溶。扬残红。野渡舟横，杨柳绿阴浓。望断江南山色远，人不见，草连空。\n夕阳楼外晚烟笼。粉香融。淡眉峰。记得年时，相见画屏中。只有关山今夜月，千里外，素光同。\n    "
    },
    {
        "title":"浣溪沙·门隔花深梦旧游",
        "dynasty":"宋代",
        "author":"吴文英",
        "content":"\n      门隔花深梦旧游。夕阳无语燕归愁。玉纤香动小帘钩。\n落絮无声春堕泪，行云有影月含羞。东风临夜冷于秋。\n    "
    },
    {
        "title":"八声甘州·灵岩陪庾幕诸公游",
        "dynasty":"宋代",
        "author":"吴文英",
        "content":"\n      渺空烟四远，是何年、青天坠长星？幻苍厓云树，名娃金屋，残霸宫城。箭径酸风射眼，腻水染花腥。时靸双鸳响，廊叶秋声。\n宫里吴王沉醉，倩五湖倦客，独钓醒醒。问苍波无语，华发奈山青。水涵空、阑干高处，送乱鸦斜日落渔汀。连呼酒、上琴台去，秋与云平。\n    "
    },
    {
        "title":"满江红·题南京夷山驿",
        "dynasty":"宋代",
        "author":"王清惠",
        "content":"\n      太液芙蓉，浑不似、丹青颜色。常记得、春风雨露，玉楼金阙。名播兰簪妃后里，晕生莲脸君王侧。忽一声、颦鼓拍天来，繁华歇。\n龙虎散，风云灭。千古恨，凭谁说。对山河百二，泪痕沾血。客馆夜惊尘土梦，宫车晓转关山月。问嫦娥、垂顾肯相容，同圆缺。\n    "
    },
    {
        "title":"宫中调笑·团扇",
        "dynasty":"唐代",
        "author":"王建",
        "content":"\n      团扇，团扇，美人病来遮面。\n玉颜憔悴三年，谁复商量管弦。\n弦管，弦管，春草昭阳路断。\n    "
    },
    {
        "title":"点绛唇·新月娟娟",
        "dynasty":"宋代",
        "author":"汪藻",
        "content":"\n      新月娟娟，夜寒江静衔山斗。起来搔首，梅影横窗瘦。\n好个霜天，闲却传杯手。君知否。乱鸦啼后。归兴浓于酒。\n    "
    },
    {
        "title":"八声甘州·记玉关踏雪事清游",
        "dynasty":"宋代",
        "author":"张炎",
        "content":"\n      辛卯岁，沈尧道同余北归，各处杭、越。逾岁，尧道来问寂寞，语笑数日。又复别去。赋此曲，并寄赵学舟。\n记玉关踏雪事清游，寒气脆貂裘。傍枯林古道，长河饮马，此意悠悠。短梦依然江表，老泪洒西州。一字无题外，落叶都愁。\n载取白云归去，问谁留楚佩，弄影中洲？折芦花赠远，零落一身秋。向寻常、野桥流水，待招来，不是旧沙鸥。空怀感，有斜阳处，却怕登楼。\n    "
    },
    {
        "title":"千秋岁·水边沙外",
        "dynasty":"宋代",
        "author":"秦观",
        "content":"\n      水边沙外。城郭春寒退。花影乱，莺声碎。飘零疏酒盏，离别宽衣带。人不见，碧云暮合空相对。\n忆昔西池会。鹓鹭同飞盖。携手处，今谁在。日边清梦断，镜里朱颜改。春去也，飞红万点愁如海。\n    "
    },
    {
        "title":"念奴娇·断虹霁雨",
        "dynasty":"宋代",
        "author":"黄庭坚",
        "content":"\n      八月十七日，同诸生步自永安城楼，过张宽夫园待月。偶有名酒，因以金荷酌众客。客有孙彦立，善吹笛。援笔作乐府长短句，文不加点。\n断虹霁雨，净秋空，山染修眉新绿。桂影扶疏，谁便道，今夕清辉不足？万里青天，姮娥何处，驾此一轮玉。寒光零乱，为谁偏照醽醁？\n年少从我追游，晚凉幽径，绕张园森木。共倒金荷，家万里，难得尊前相属。老子平生，江南江北，最爱临风笛。孙郎微笑，坐来声喷霜竹。\n    "
    },
    {
        "title":"点绛唇·蹴罢秋千",
        "dynasty":"宋代",
        "author":"李清照",
        "content":"\n      蹴罢秋千，起来慵整纤纤手。露浓花瘦，薄汗轻衣透。\n见客入来，袜刬金钗溜。和羞走，倚门回首，却把青梅嗅。\n    "
    },
    {
        "title":"江城子·密州出猎",
        "dynasty":"宋代",
        "author":"苏轼",
        "content":"\n      老夫聊发少年狂，左牵黄，右擎苍，锦帽貂裘，千骑卷平冈。为报倾城随太守，亲射虎，看孙郎。\n酒酣胸胆尚开张，鬓微霜，又何妨？持节云中，何日遣冯唐？会挽雕弓如满月，西北望，射天狼。(彫 通：雕)\n    "
    },
    {
        "title":"六州歌头·长淮望断",
        "dynasty":"宋代",
        "author":"张孝祥",
        "content":"\n      长淮望断，关塞莽然平。征尘暗，霜风劲，悄边声。黯销凝。追想当年事，殆天数，非人力，洙泗上，弦歌地，亦膻腥。隔水毡乡，落日牛羊下，区脱纵横。看名王宵猎，骑火一川明。笳鼓悲鸣。遣人惊。\n念腰间箭，匣中剑，空埃蠹，竟何成。时易失，心徒壮，岁将零。渺神京。干羽方怀远，静烽燧，且休兵。冠盖使，纷驰骛，若为情。闻道中原遗老，常南望、羽葆霓旌。使行人到此，忠愤气填膺。有泪如倾。\n    "
    },
    {
        "title":"摸鱼儿·更能消几番风雨",
        "dynasty":"宋代",
        "author":"辛弃疾",
        "content":"\n      淳熙己亥，自湖北漕移湖南，同官王正之置酒小山亭，为赋\n更能消、几番风雨。匆匆春又归去。惜春长恨花开早，何况落红无数。春且住。见说道、天涯芳草迷归路。怨春不语。算只有殷勤，画檐蛛网，尽日惹飞絮。\n长门事，准拟佳期又误。蛾眉曾有人妒。千金纵买相如赋，脉脉此情谁诉。君莫舞。君不见、玉环飞燕皆尘土。闲愁最苦。休去倚危栏，斜阳正在，烟柳断肠处。\n    "
    },
    {
        "title":"花非花",
        "dynasty":"唐代",
        "author":"白居易",
        "content":"\n      花非花，雾非雾。夜半来，天明去。来如春梦不多时，去似朝云无觅处。\n    "
    },
    {
        "title":"踏莎行·候馆梅残",
        "dynasty":"宋代",
        "author":"欧阳修",
        "content":"\n      候馆梅残，溪桥柳细。草薰风暖摇征辔。离愁渐远渐无穷，迢迢不断如春水。\n寸寸柔肠，盈盈粉泪。楼高莫近危阑倚。平芜尽处是春山，行人更在春山外。\n    "
    },
    {
        "title":"苏幕遮·怀旧",
        "dynasty":"宋代",
        "author":"范仲淹",
        "content":"\n      碧云天，黄叶地。秋色连波，波上寒烟翠。\n山映斜阳天接水。芳草无情，更在斜阳外。\n黯乡魂，追旅思。夜夜除非，好梦留人睡。\n明月楼高休独倚。酒入愁肠，化作相思泪。\n    "
    },
    {
        "title":"扬州慢·淮左名都",
        "dynasty":"宋代",
        "author":"姜夔",
        "content":"\n      淳熙丙申至日，予过维扬。夜雪初霁，荠麦弥望。入其城，则四顾萧条，寒水自碧，暮色渐起，戍角悲吟。予怀怆然，感慨今昔，因自度此曲。千岩老人以为有“黍离”之悲也。\n淮左名都，竹西佳处，解鞍少驻初程。过春风十里。尽荠麦青青。自胡马窥江去后，废池乔木，犹厌言兵。渐黄昏，清角吹寒。都在空城。\n杜郎俊赏，算而今、重到须惊。纵豆蔻词工，青楼梦好，难赋深情。二十四桥仍在，波心荡、冷月无声。念桥边红药，年年知为谁生。\n    "
    },
    {
        "title":"青玉案·元夕",
        "dynasty":"宋代",
        "author":"辛弃疾",
        "content":"\n      东风夜放花千树。更吹落、星如雨。宝马雕车香满路。凤箫声动，玉壶光转，一夜鱼龙舞。\n蛾儿雪柳黄金缕。笑语盈盈暗香去。众里寻他千百度。蓦然回首，那人却在，灯火阑珊处。\n    "
    },
    {
        "title":"永遇乐·京口北固亭怀古",
        "dynasty":"宋代",
        "author":"辛弃疾",
        "content":"\n      千古江山，英雄无觅，孙仲谋处。舞榭歌台，风流总被，雨打风吹去。斜阳草树，寻常巷陌，人道寄奴曾住。想当年，金戈铁马，气吞万里如虎。\n元嘉草草，封狼居胥，赢得仓皇北顾。四十三年，望中犹记，烽火扬州路。可堪回首，佛狸祠下，一片神鸦社鼓。凭谁问，廉颇老矣，尚能饭否。\n    "
    },
    {
        "title":"卜算子·咏梅",
        "dynasty":"宋代",
        "author":"陆游",
        "content":"\n      驿外断桥边，寂寞开无主。已是黄昏独自愁，更著风和雨。\n无意苦争春，一任群芳妒。零落成泥碾作尘，只有香如故。\n    "
    },
    {
        "title":"钗头凤·红酥手",
        "dynasty":"宋代",
        "author":"陆游",
        "content":"\n      红酥手，黄縢酒，满城春色宫墙柳。东风恶，欢情薄。一怀愁绪，几年离索。错、错、错。\n春如旧，人空瘦，泪痕红浥鲛绡透。桃花落，闲池阁。山盟虽在，锦书难托。莫、莫、莫！\n    "
    },
    {
        "title":"满江红·写怀",
        "dynasty":"宋代",
        "author":"岳飞",
        "content":"\n      怒发冲冠，凭栏处、潇潇雨歇。抬望眼，仰天长啸，壮怀激烈。三十功名尘与土，八千里路云和月。莫等闲、白了少年头，空悲切。(栏 通：阑)\n靖康耻，犹未雪。臣子恨，何时灭！驾长车，踏破贺兰山缺。壮志饥餐胡虏肉，笑谈渴饮匈奴血。待从头、收拾旧山河，朝天阙。(壮志 一作：壮士；兰山缺 一作：兰山阙)\n    "
    },
    {
        "title":"武陵春·春晚",
        "dynasty":"宋代",
        "author":"李清照",
        "content":"\n      风住尘香花已尽，日晚倦梳头。物是人非事事休，欲语泪先流。\n闻说双溪春尚好，也拟泛轻舟。只恐双溪舴艋舟，载不动许多愁。\n    "
    },
    {
        "title":"声声慢·寻寻觅觅",
        "dynasty":"宋代",
        "author":"李清照",
        "content":"\n      寻寻觅觅，冷冷清清，凄凄惨惨戚戚。乍暖还寒时候，最难将息。三杯两盏淡酒，怎敌他、晚来风急？雁过也，正伤心，却是旧时相识。\n满地黄花堆积。憔悴损，如今有谁堪摘？守着窗儿，独自怎生得黑？梧桐更兼细雨，到黄昏、点点滴滴。这次第，怎一个愁字了得！（守着窗儿 一作：守著窗儿）\n    "
    },
    {
        "title":"醉花阴·薄雾浓云愁永昼",
        "dynasty":"宋代",
        "author":"李清照",
        "content":"\n      薄雾浓云愁永昼，瑞脑销金兽。佳节又重阳，玉枕纱厨，半夜凉初透。(橱 通：厨；销 通：消)\n东篱把酒黄昏后，有暗香盈袖。莫道不销魂，帘卷西风，人比黄花瘦。(人比 一作：人似)\n    "
    },
    {
        "title":"一剪梅·红藕香残玉簟秋",
        "dynasty":"宋代",
        "author":"李清照",
        "content":"\n      红藕香残玉簟秋。轻解罗裳，独上兰舟。云中谁寄锦书来，雁字回时，月满西楼。\n花自飘零水自流。一种相思，两处闲愁。此情无计可消除，才下眉头，却上心头。\n    "
    },
    {
        "title":"如梦令·昨夜雨疏风骤",
        "dynasty":"宋代",
        "author":"李清照",
        "content":"\n      昨夜雨疏风骤，浓睡不消残酒。试问卷帘人，却道海棠依旧。知否，知否？应是绿肥红瘦。\n    "
    },
    {
        "title":"鹊桥仙·纤云弄巧",
        "dynasty":"宋代",
        "author":"秦观",
        "content":"\n      纤云弄巧，飞星传恨，银汉迢迢暗度。金风玉露一相逢，便胜却人间无数。(度 通：渡)\n柔情似水，佳期如梦，忍顾鹊桥归路。两情若是久长时，又岂在朝朝暮暮。\n    "
    },
    {
        "title":"临江仙·梦后楼台高锁",
        "dynasty":"宋代",
        "author":"晏几道",
        "content":"\n      梦后楼台高锁，酒醒帘幕低垂。去年春恨却来时。落花人独立，微雨燕双飞。\n记得小苹初见，两重心字罗衣。琵琶弦上说相思。当时明月在，曾照彩云归。\n    "
    },
    {
        "title":"蝶恋花·春景",
        "dynasty":"宋代",
        "author":"苏轼",
        "content":"\n      花褪残红青杏小。燕子飞时，绿水人家绕。枝上柳绵吹又少。天涯何处无芳草。\n墙里秋千墙外道。墙外行人，墙里佳人笑。笑渐不闻声渐悄。多情却被无情恼。\n    "
    },
    {
        "title":"念奴娇·赤壁怀古",
        "dynasty":"宋代",
        "author":"苏轼",
        "content":"\n      大江东去，浪淘尽，千古风流人物。\n故垒西边，人道是，三国周郎赤壁。\n乱石穿空，惊涛拍岸，卷起千堆雪。\n江山如画，一时多少豪杰。\n遥想公瑾当年，小乔初嫁了，雄姿英发。\n羽扇纶巾，谈笑间，樯橹灰飞烟灭。(樯橹 一作：强掳)\n故国神游，多情应笑我，早生华发。\n人生如梦，一尊还酹江月。(人生 一作：人间；尊 通：樽)\n    "
    },
    {
        "title":"水调歌头·丙辰中秋",
        "dynasty":"宋代",
        "author":"苏轼",
        "content":"\n      丙辰中秋，欢饮达旦，大醉，作此篇，兼怀子由。\n明月几时有？把酒问青天。不知天上宫阙，今夕是何年。我欲乘风归去，又恐琼楼玉宇，高处不胜寒。起舞弄清影，何似在人间？(何事 一作：何时；又恐 一作：惟 \/ 唯恐)\n转朱阁，低绮户，照无眠。不应有恨，何事长向别时圆？人有悲欢离合，月有阴晴圆缺，此事古难全。但愿人长久，千里共婵娟。\n    "
    },
    {
        "title":"江城子·乙卯正月二十日夜记梦",
        "dynasty":"宋代",
        "author":"苏轼",
        "content":"\n      十年生死两茫茫，不思量，自难忘。千里孤坟，无处话凄凉。纵使相逢应不识，尘满面，鬓如霜。\n夜来幽梦忽还乡，小轩窗，正梳妆。相顾无言，惟有泪千行。料得年年肠断处，明月夜，短松冈。\n    "
    },
    {
        "title":"浪淘沙·把酒祝东风",
        "dynasty":"宋代",
        "author":"欧阳修",
        "content":"\n      把酒祝东风。且共从容。垂杨紫陌洛城东。总是当时携手处，游遍芳丛。\n聚散苦匆匆。此恨无穷。今年花胜去年红。可惜明年花更好，知与谁同。\n    "
    },
    {
        "title":"蝶恋花·庭院深深深几许",
        "dynasty":"宋代",
        "author":"欧阳修",
        "content":"\n      庭院深深深几许，杨柳堆烟，帘幕无重数。玉勒雕鞍游冶处，楼高不见章台路。\n雨横风狂三月暮，门掩黄昏，无计留春住。泪眼问花花不语，乱红飞过秋千去。\n    "
    },
    {
        "title":"生查子·元夕",
        "dynasty":"宋代",
        "author":"欧阳修",
        "content":"\n      去年元夜时，花市灯如昼。\n月上柳梢头，人约黄昏后。\n今年元夜时，月与灯依旧。\n不见去年人，泪湿春衫袖。(泪\n湿\n ：一作：满)\n    "
    },
    {
        "title":"雨霖铃·寒蝉凄切",
        "dynasty":"宋代",
        "author":"柳永",
        "content":"\n      寒蝉凄切，对长亭晚，骤雨初歇。都门帐饮无绪，留恋处，兰舟催发。执手相看泪眼，竟无语凝噎。念去去，千里烟波，暮霭沉沉楚天阔。\n多情自古伤离别，更那堪冷落清秋节！今宵酒醒何处？杨柳岸，晓风残月。此去经年，应是良辰好景虚设。便纵有千种风情，更与何人说？(好景 一人：美景)\n    "
    },
    {
        "title":"蝶恋花·伫倚危楼风细细",
        "dynasty":"宋代",
        "author":"柳永",
        "content":"\n      伫倚危楼风细细。望极春愁，黯黯生天际。草色烟光残照里。无言谁会凭阑意。(阑 通 栏)\n拟把疏狂图一醉。对酒当歌，强乐还无味。衣带渐宽终不悔。为伊消得人憔悴。\n    "
    },
    {
        "title":"浣溪沙·一曲新词酒一杯",
        "dynasty":"宋代",
        "author":"晏殊",
        "content":"\n      一曲新词酒一杯，去年天气旧亭台。夕阳西下几时回？\n无可奈何花落去，似曾相识燕归来。小园香径独徘徊。\n    "
    },
    {
        "title":"虞美人·春花秋月何时了",
        "dynasty":"五代",
        "author":"李煜",
        "content":"\n      春花秋月何时了？往事知多少。小楼昨夜又东风，故国不堪回首月明中。\n雕栏玉砌应犹在，只是朱颜改。问君能有几多愁？恰似一江春水向东流。(雕\n栏\n 通：阑)\n    "
    },
    {
        "title":"浪淘沙令·帘外雨潺潺",
        "dynasty":"五代",
        "author":"李煜",
        "content":"\n      帘外雨潺潺，春意阑珊。罗衾不耐五更寒。梦里不知身是客，一晌贪欢。\n独自莫凭栏，无限江山，别时容易见时难。流水落花春去也，天上人间。\n    "
    },
    {
        "title":"破阵子·四十年来家国",
        "dynasty":"五代",
        "author":"李煜",
        "content":"\n      四十年来家国，三千里地山河。凤阁龙楼连霄汉，玉树琼枝作烟萝，几曾识干戈？\n一旦归为臣虏，沈腰潘鬓消磨。最是仓皇辞庙日，教坊犹奏别离歌，垂泪对宫娥。\n    "
    },
    {
        "title":"青玉案·年年社日停针线",
        "dynasty":"唐代",
        "author":"黄公绍",
        "content":"\n      年年社日停针线。怎忍见、双飞燕。今日江城春已半。一身犹在，乱山深处，寂寞溪桥畔。\n春衫著破谁针线。点点行行泪痕满。落日解鞍芳草岸。花无人戴，酒无人劝，醉也无人管。\n    "
    },
    {
        "title":"蓦山溪·自述",
        "dynasty":"宋代",
        "author":"宋自逊",
        "content":"\n      壶山居士，未老心先懒。爱学道人家，办竹几、蒲团茗碗。青山可买，小结屋三间，开一径，俯清溪，修竹栽教满。 客来便请，随分家常饭。若肯小留连，更薄酒，三杯两盏，吟诗度曲，风月任招呼。身外事，不关心，自有天公管。\n    "
    },
    {
        "title":"浣溪沙·五两竿头风欲平",
        "dynasty":"五代",
        "author":"佚名",
        "content":"\n      五两竿头风欲平，长风举棹觉船轻。柔橹不施停却棹，是船行。\n满眼风波多闪烁，看山恰似走来迎。仔细看山山不动，是船行。\n    "
    },
    {
        "title":"长相思·一重山",
        "dynasty":"五代",
        "author":"李煜",
        "content":"\n      一重山，两重山。山远天高烟水寒，相思枫叶丹。\n菊花开，菊花残。塞雁高飞人未还，一帘风月闲。\n    "
    },
    {
        "title":"相见欢·无言独上西楼",
        "dynasty":"五代",
        "author":"李煜",
        "content":"\n      无言独上西楼，月如钩。寂寞梧桐深院锁清秋。\n剪不断，理还乱，是离愁。别是一般滋味在心头。\n    "
    },
    {
        "title":"谒金门·风乍起",
        "dynasty":"五代",
        "author":"冯延巳",
        "content":"\n      风乍起，吹皱一池春水。\n闲引鸳鸯香径里，手挼红杏蕊。\n斗鸭阑干独倚，碧玉搔头斜坠。\n终日望君君不至，举头闻鹊喜。\n    "
    },
    {
        "title":"诉衷情·永夜抛人何处去",
        "dynasty":"唐代",
        "author":"顾夐",
        "content":"\n      永夜抛人何处去？绝来音。香阁掩，眉敛，月将沉。\n争忍不相寻？怨孤衾。换我心，为你心，始知相忆深。\n    "
    },
    {
        "title":"浣溪沙·红蓼渡头秋正雨",
        "dynasty":"唐代",
        "author":"薛昭蕴",
        "content":"\n      红蓼渡头秋正雨，印沙鸥迹自成行，整鬟飘袖野风香。\n不语含嚬深浦里，几回愁煞棹船郎，燕归帆尽水茫茫。\n    "
    },
    {
        "title":"女冠子·四月十七",
        "dynasty":"唐代",
        "author":"韦庄",
        "content":"\n      四月十七，正是去年今日，别君时。忍泪佯低面，含羞半敛眉。\n不知魂已断，空有梦相随。除却天边月，没人知。\n    "
    },
    {
        "title":"菩萨蛮·红楼别夜堪惆怅",
        "dynasty":"唐代",
        "author":"韦庄",
        "content":"\n      红楼别夜堪惆怅，香灯半卷流苏帐。\n残月出门时，美人和泪辞。\n琵琶金翠羽，弦上黄莺语。\n劝我早还家，绿窗人似花。\n    "
    },
    {
        "title":"菩萨蛮·小山重叠金明灭",
        "dynasty":"唐代",
        "author":"温庭筠",
        "content":"\n      小山重叠金明灭，鬓云欲度香腮雪。懒起画蛾眉，弄妆梳洗迟。\n照花前后镜，花面交相映。新帖绣罗襦，双双金鹧鸪。\n    "
    },
    {
        "title":"贺新郎·西湖",
        "dynasty":"宋代",
        "author":"文及翁",
        "content":"\n      一勺西湖水。渡江来、百年歌舞，百年酣醉。回首洛阳花世界，烟渺黍离之地。更不复、新亭堕泪。簇乐红妆摇画艇，问中流、击楫谁人是。千古恨，几时洗。\n余生自负澄清志。更有谁、翻溪未遇，传岩未起。国事如今谁倚仗，衣带一江而已。便都道、江神堪恃。借问孤山林处士，但掉头、笑指梅花蕊。天下事，可知矣。\n    "
    },
    {
        "title":"清平乐·宫怨",
        "dynasty":"宋代",
        "author":"黄升",
        "content":"\n      珠帘寂寂。愁背银缸泣。记得少年初选入。三十六宫第一。\n当年掌上承恩。而今冷落长门。又是羊车过也，月明花落黄昏。\n    "
    },
    {
        "title":"长相思·花深深",
        "dynasty":"宋代",
        "author":"陈东甫",
        "content":"\n      花深深。柳阴阴。度柳穿花觅信音。君心负妾心。\n怨呜琴。恨孤衾。钿誓钗盟何处寻。当初谁料今。\n    "
    },
    {
        "title":"湘春夜月·近清明",
        "dynasty":"宋代",
        "author":"黄孝迈",
        "content":"\n      近清明。翠禽枝上消魂。可惜一片清歌，都付与黄昏。欲共柳花低诉，怕柳花轻薄，不解伤春。念楚乡旅宿，柔情别绪，谁与温存。\n空樽夜泣，青山不语，残月当门。翠玉楼前，惟是有、一波湘水，摇荡湘云。天长梦短，问甚时、重见桃根。这次第，算人间没个并刀，剪断心上愁痕。\n    "
    },
    {
        "title":"玉楼春·春思",
        "dynasty":"宋代",
        "author":"严仁",
        "content":"\n      春风只在园西畔。荠菜花繁胡蝶乱。冰池晴绿照还空，香径落红吹已断。\n意长翻恨游丝短。尽日相思罗带缓。宝奁明月不欺人，明日归来君试看。\n    "
    },
    {
        "title":"浪淘沙·莫上玉楼看",
        "dynasty":"宋代",
        "author":"韩疁",
        "content":"\n      莫上玉楼看。花雨斑斑。四垂罗幕护朝寒。燕子不知人去也，飞认阑干。\n回首几关山。后会应难。相逢祗有梦魂间，可奈梦随春漏短，不到江南。\n    "
    },
    {
        "title":"柳梢青·岳阳楼",
        "dynasty":"宋代",
        "author":"戴复古",
        "content":"\n      袖剑飞吟。洞庭青草，秋水深深。万顷波光，岳阳楼上，一快披襟。\n不须携酒登临。问有酒、何人共斟。变尽人间，君山一点，自古如今。\n    "
    },
    {
        "title":"清平乐·春晚",
        "dynasty":"宋代",
        "author":"王安国",
        "content":"\n      留春不住，费尽莺儿语。满地残红宫锦污，昨夜南园风雨。\n小怜初上琵琶，晓来思绕天涯。不肯画堂朱户，春风自在杨花。\n    "
    },
    {
        "title":"点绛唇·感兴",
        "dynasty":"宋代",
        "author":"王禹偁",
        "content":"\n      雨恨云愁，江南依旧称佳丽。水村渔市。一缕孤烟细。\n天际征鸿，遥认行如缀。平生事。此时凝睇。谁会凭栏意。(栏 通：阑)\n    "
    },
    {
        "title":"忆秦娥·与君别",
        "dynasty":"宋代",
        "author":"房舜卿",
        "content":"\n      与君别。相思一夜梅花发。梅花发。凄凉南浦，断桥斜月。\n盈盈微步凌波袜。东风笑倚天涯阔。天涯阔。一声羌管，暮云愁绝。\n    "
    },
    {
        "title":"清平乐·候蛩凄断",
        "dynasty":"宋代",
        "author":"张炎",
        "content":"\n      候蛩凄断。人语西风岸。月落沙平江似练。望尽芦花无雁。\n暗教愁损兰成，可怜夜夜关情。只有一枝梧叶，不知多少秋声。\n    "
    },
    {
        "title":"兰陵王·丙子送春",
        "dynasty":"宋代",
        "author":"刘辰翁",
        "content":"\n      送春去。春去人间无路。秋千外，芳草连天，谁遣风沙暗南浦。依依甚意绪。漫忆海门飞絮。乱鸦过，斗转城荒，不见来时试灯处。\n春去。最谁苦。但箭雁沈边，梁燕无主。杜鹃声里长门暮。想玉树凋土，泪盘如露。咸阳送客屡回顾。斜日未能度。\n春去。尚来否。正江令恨别，庾信愁赋。二人皆北去。苏堤尽日风和雨。叹神游故国，花记前度。人生流落，顾孺子，共夜语。\n    "
    },
    {
        "title":"唐多令·惜别",
        "dynasty":"宋代",
        "author":"吴文英",
        "content":"\n      何处合成愁。离人心上秋。纵芭蕉、不雨也飕飕。都道晚凉天气好，有明月、怕登楼。\n年事梦中休。花空烟水流。燕辞归、客尚淹留。垂柳不萦裙带住。漫长是、系行舟。\n    "
    },
    {
        "title":"莺啼序·春晚感怀",
        "dynasty":"宋代",
        "author":"吴文英",
        "content":"\n      残寒正欺病酒，掩沉香绣户。燕来晚、飞入西城，似说春事迟暮。画船载、清明过却，晴烟冉冉吴宫树。念羁情、游荡随风，化为轻絮。\n十载西湖，傍柳系马，趁娇尘软雾。溯红渐招入仙溪，锦儿偷寄幽素，倚银屏、春宽梦窄，断红湿、歌纨金缕。暝堤空，轻把斜阳，总还鸥鹭。\n幽兰旋老，杜若还生，水乡尚寄旅。别后访、六桥无信，事往花委，瘗玉埋香，几番风雨。长波妒盼，遥山羞黛，渔灯分影春江宿。记当时、短楫桃根渡，青楼仿佛，临分败壁题诗，泪墨惨淡尘土。危亭望极，草色天涯，叹鬓侵半苎。暗点检、离痕欢唾，尚染鲛绡，亸凤迷归，破鸾慵舞。殷勤待写，书中长恨，蓝霞辽海沉过雁。漫相思、弹入哀筝柱。伤心千里江南，怨曲重招，断魂在否？\n    "
    },
    {
        "title":"水调歌头·平山堂用东坡韵",
        "dynasty":"宋代",
        "author":"方岳",
        "content":"\n      秋雨一何碧，山色倚晴空。江南江北愁思，分付酒螺红。芦叶蓬舟千重，菰菜莼羹一梦，无语寄归鸿。醉眼渺河洛，遗恨夕阳中。\n苹洲外，山欲暝，敛眉峰。人间俯仰陈迹，叹息两仙翁。不见当时杨柳，只是从前烟雨，磨灭几英雄。天地一孤啸，匹马又西风。\n    "
    },
    {
        "title":"江城子·示表侄刘国华",
        "dynasty":"宋代",
        "author":"吴潜",
        "content":"\n      家园十亩屋头边。正春妍，酿花天。杨柳多情，拂拂带轻烟。别馆闲亭随分有，时策杖，小盘旋。\n采山钓水美而鲜。饮中仙，醉中禅。闲处光阴，赢得日高眠。一品高官人道好，多少事，碎心田。\n    "
    },
    {
        "title":"满江红·送李御带珙",
        "dynasty":"宋代",
        "author":"吴潜",
        "content":"\n      红玉阶前，问何事、翩然引去。湖海上、一汀鸥鹭，半帆烟雨。报国无门空自怨，济时有策从谁吐。过垂虹亭下系扁舟，鲈堪煮。\n拼一醉，留君住。歌一曲，送君路。遍江南江北，欲归何处。世事悠悠浑未了，年光冉冉今如许。试举头、一笑问青天，天无语。\n    "
    },
    {
        "title":"谒金门·花过雨",
        "dynasty":"宋代",
        "author":"李好古",
        "content":"\n      花过雨。又是一番红素。燕子归来愁不语。旧巢无觅处。\n谁在玉关劳苦。谁在玉楼歌舞。若使胡尘吹得去。东风侯万户。\n    "
    },
    {
        "title":"贺新郎·九日",
        "dynasty":"宋代",
        "author":"刘克庄",
        "content":"\n      湛湛长空黑。更那堪、斜风细雨，乱愁如织。老眼平生空四海，赖有高楼百尺。看浩荡、千崖秋色。白发书生神州泪，尽凄凉、不向牛山滴。追往事，去无迹。\n少年自负凌云笔。到而今、春华落尽，满怀萧瑟。常恨世人新意少，爱说南朝狂客。把破帽、年年拈出。若对黄花孤负酒，怕黄花、也笑人岑寂。鸿北去，日西匿。\n    "
    },
    {
        "title":"长相思·惜梅",
        "dynasty":"宋代",
        "author":"刘克庄",
        "content":"\n      寒相催。暖相催。催了开时催谢时。丁宁花放迟。\n角声吹。笛声吹。吹了南枝吹北枝。明朝成雪飞。\n    "
    },
    {
        "title":"霜天晓角·仪真江上夜泊",
        "dynasty":"宋代",
        "author":"黄机",
        "content":"\n      寒江夜宿。长啸江之曲。水底鱼龙惊动，风卷地、浪翻屋。\n诗情吟未足。酒兴断还续。草草兴亡休问，功名泪、欲盈掬。\n    "
    },
    {
        "title":"宴清都·初春",
        "dynasty":"宋代",
        "author":"卢祖皋",
        "content":"\n      春讯飞琼管。风日薄、度墙啼鸟声乱。江城次第，笙歌翠合，绮罗香暖。溶溶涧渌冰泮。醉梦里、年华暗换。料黛眉重锁隋堤，芳心还动梁苑。\n新来雁阔云音，鸾分鉴影，无计重见。啼春细雨，笼愁澹月，恁时庭院。离肠未语先断。算犹有、凭高望眼。更那堪、芳草连天，飞梅弄晚。\n    "
    },
    {
        "title":"双双燕·咏燕",
        "dynasty":"宋代",
        "author":"史达祖",
        "content":"\n      过春社了，度帘幕中间，去年尘冷。差池欲住，试入旧巢相并。还相雕梁藻井。又软语、商量不定。飘然快拂花梢，翠尾分开红影。\n芳径。芹泥雨润。爱贴地争飞，竞夸轻俊。红楼归晚，看足柳昏花暝。应自栖香正稳。便忘了、天涯芳信。愁损翠黛双蛾，日日画阑独凭。\n    "
    },
    {
        "title":"齐天乐·蟋蟀",
        "dynasty":"宋代",
        "author":"姜夔",
        "content":"\n      丙辰岁与张功父会饮张达可之堂，闻屋壁间蟋蟀有声，功父约予同赋，以授歌者。功父先成，辞甚美。予裴回茉莉花间，仰见秋月，顿起幽思 ，寻亦得此。蟋蟀，中都呼为促织，善斗。好事者或以三二十万钱致一枚，镂象齿为楼观以贮之。\n庾郎先自吟愁赋。凄凄更闻私语。露湿铜铺，苔侵石井，都是曾听伊处。哀音似诉。正思妇无眠，起寻机杼。曲曲屏山，夜凉独自甚情绪。\n西窗又吹暗雨。为谁频断续，相和砧杵。候馆迎秋，离宫吊月，别有伤心无数。幽诗漫与。笑篱落呼灯，世间儿女。写入琴丝，一声声更苦。宣政间有士大夫制蟋蟀吟。\n    "
    },
    {
        "title":"点绛唇·丁未冬过吴松作",
        "dynasty":"宋代",
        "author":"姜夔",
        "content":"\n      燕雁无心，太湖西畔随云去。数峰清苦。商略黄昏雨。\n第四桥边，拟共天随住。今何许。凭阑怀古。残柳参差舞。\n    "
    },
    {
        "title":"减字木兰花·莎衫筠笠",
        "dynasty":"宋代",
        "author":"卢炳",
        "content":"\n      莎衫筠笠。正是村村农务急。绿水千畦。惭愧秧针出得齐。\n风斜雨细。麦欲黄时寒又至。馌妇耕夫。画作今年稔岁图。\n    "
    },
    {
        "title":"西江月·堂上谋臣尊俎",
        "dynasty":"宋代",
        "author":"刘过",
        "content":"\n      堂上谋臣尊俎，边头将士干戈。天时地利与人和。燕可伐欤曰可。\n今日楼台鼎鼐，明年带砺山河。大家齐唱大风歌。不日四方来贺。\n    "
    },
    {
        "title":"水龙吟·春恨",
        "dynasty":"宋代",
        "author":"陈亮",
        "content":"\n      闹花深处层楼，画帘半卷东风软。春归翠陌，平莎茸嫩，垂杨金浅。迟日催花，淡云阁雨，轻寒轻暖。恨芳菲世界，游人未赏，都付与、莺和燕。\n寂寞凭高念远。向南楼、一声归雁。金钗斗草，青丝勒马，风流云散。罗绶分香，翠绡对泪，几多幽怨。正销魂，又是疏烟淡月，子规声断。\n    "
    },
    {
        "title":"水调歌头·送章德茂大卿使虏",
        "dynasty":"宋代",
        "author":"陈亮",
        "content":"\n      不见南师久，谩说北群空。当场只手，毕竟还我万夫雄。自笑堂堂汉使，得似洋洋河水，依旧只流东。且复穹庐拜，曾向藁街逢。\n尧之都，舜之壤，禹之封。於中应有，一个半个耻臣戎。万里腥膻如许，千古英灵安在，磅礴几时通。胡运何须问，赫日自当中。\n    "
    },
    {
        "title":"卜算子·独自上层楼",
        "dynasty":"宋代",
        "author":"程垓",
        "content":"\n      独自上层楼，楼外青山远。望以斜阳欲尽时，不见西飞雁。\n独自下层楼，楼下蛩声怨。待到黄昏月上时，依旧柔肠断。\n    "
    },
    {
        "title":"西江月·遣兴",
        "dynasty":"宋代",
        "author":"辛弃疾",
        "content":"\n      醉里且贪欢笑，要愁那得工夫。近来始觉古人书。信著全无是处。(著 通：着)\n昨夜松边醉倒，问松我醉何如。只疑松动要来扶。以手推松曰去。\n    "
    },
    {
        "title":"鹧鸪天·有客慨然谈功名因追念少年时事戏作",
        "dynasty":"宋代",
        "author":"辛弃疾",
        "content":"\n      壮岁旌旗拥万夫，锦襜突骑渡江初。燕兵夜娖银胡觮，汉箭朝飞金仆姑。\n追往事，叹今吾，春风不染白髭须。却将万字平戎策，换得东家种树书。\n    "
    },
    {
        "title":"太常引·建康中秋夜为吕叔潜赋",
        "dynasty":"宋代",
        "author":"辛弃疾",
        "content":"\n      一轮秋影转金波。飞镜又重磨。把酒问姮娥。被白发、欺人奈何。\n乘风好去，长空万里，直下看山河。斫去桂婆娑。人道是、清光更多。\n    "
    },
    {
        "title":"贺新郎·甚矣吾衰矣",
        "dynasty":"宋代",
        "author":"辛弃疾",
        "content":"\n      意溪山欲援例者，遂作数语，庶几仿佛渊明思亲友之意云\n甚矣吾衰矣。怅平生、交游零落，只今余几。白发空垂三千丈，一笑人间万事。问何物、能令公喜。我见青山多妩媚，料青山、见我应如是。情与貌，略相似。\n一尊搔首东窗里。想渊明、停云诗就，此时风味。江左沈酣求名者，岂识浊醪妙理。回首叫、云飞风起。不恨古人吾不见，恨古人、不见吾狂耳。知我者，二三子。\n    "
    },
    {
        "title":"菩萨蛮·书江西造口壁",
        "dynasty":"宋代",
        "author":"辛弃疾",
        "content":"\n      郁孤台下清江水，中间多少行人泪？西北望长安，可怜无数山。\n青山遮不住，毕竟东流去。江晚正愁余，山深闻鹧鸪。\n    "
    },
    {
        "title":"西江月·阻风山峰下",
        "dynasty":"宋代",
        "author":"张孝祥",
        "content":"\n      满载一船秋色，平铺十里湖光。波神留我看斜阳，放起鳞鳞细浪。\n明日风回更好，今宵露宿何妨？水晶宫里奏霓裳，准拟岳阳楼上。\n    "
    },
    {
        "title":"水调歌头·和庞佑父",
        "dynasty":"宋代",
        "author":"张孝祥",
        "content":"\n      雪洗虏尘静，风约楚云留。何人为写悲壮，吹角古城楼。湖海平生豪气，关塞如今风景，剪烛看吴钩。剩喜燃犀处，骇浪与天浮。\n忆当年，周与谢，富春秋，小乔初嫁，香囊未解，勋业故优游。赤壁矶头落照，肥水桥边衰草，渺渺唤人愁。我欲剩风去，击楫誓中流。\n    "
    },
    {
        "title":"昭君怨·赋松上鸥",
        "dynasty":"宋代",
        "author":"杨万里",
        "content":"\n      偶听松梢扑鹿。知是沙鸥来宿。稚子莫喧哗。恐惊他。\n俄顷忽然飞去。飞去不知何处。我已乞归休。报沙鸥。\n    "
    },
    {
        "title":"秋波媚·七月十六日晚登高兴亭望长安南山",
        "dynasty":"宋代",
        "author":"陆游",
        "content":"\n      秋到边城角声哀，烽火照高台。悲歌击筑，凭高酹酒，此兴悠哉。\n多情谁似南山月，特地暮云开。灞桥烟柳，曲江池馆，应待人来。\n    "
    },
    {
        "title":"霜天晓角·题采石蛾眉亭",
        "dynasty":"宋代",
        "author":"韩元吉",
        "content":"\n      倚天绝壁。直下江千尺。天际两蛾凝黛，愁与恨、几时极。\n怒潮风正急。酒醒闻塞笛。试问谪仙何处，青山外、远烟碧。\n    "
    },
    {
        "title":"水龙吟·楚天千里无云",
        "dynasty":"宋代",
        "author":"曾觌",
        "content":"\n      楚天千里无云，露华洗出秋容净。银蟾台榭，玉壶天地，参差桂影。鸳瓦寒生，画檐光射，碧梧金井。听韶华半夜，江梅三弄，风袅袅、良宵永。\n携手西园宴罢，下瑶台、醉魂初醒。吹箫仙子，骖鸾归路，一襟清兴。DE32鹊楼高，建章门迥，星河耿耿。看沧江潮上，丹枫叶落，浸关山冷。\n    "
    },
    {
        "title":"饮马歌·边头春未到",
        "dynasty":"宋代",
        "author":"曹勋",
        "content":"\n      兀术每遇对阵之际，吹此则鏖战无还期也\n边头春未到。雪满交河道。暮沙明残照。塞烽云间小。断鸿悲。陇月低。泪湿征衣悄。岁华老。\n    "
    },
    {
        "title":"柳梢青·茅舍疏篱",
        "dynasty":"宋代",
        "author":"杨无咎",
        "content":"\n      茅舍疏篱。半飘残雪，斜卧低枝。可更相宜，烟笼修竹，月在寒溪。\n宁宁伫立移时。判瘦损、无妨为伊。谁赋才情，画成幽思，写入新诗。\n    "
    },
    {
        "title":"临江仙·夜登小阁忆洛中旧游",
        "dynasty":"宋代",
        "author":"陈与义",
        "content":"\n      忆昔午桥桥上饮，坐中多是豪英。长沟流月去无声。杏花疏影里，吹笛到天明。\n二十余年如一梦，此身虽在堪惊。闲登小阁看新晴。古今多少事，渔唱起三更。\n    "
    },
    {
        "title":"永遇乐·落日熔金",
        "dynasty":"宋代",
        "author":"李清照",
        "content":"\n      落日熔金，暮云合璧，人在何处。染柳烟浓，吹梅笛怨，春意知几许。元宵佳节，融和天气，次第岂无风雨。来相召、香车宝马，谢他酒朋诗侣。(熔金 一作：镕金)\n中州盛日，闺门多暇，记得偏重三五。铺翠冠儿，捻金雪柳，簇带争济楚。如今憔悴，风鬟霜鬓，怕见夜间出去。不如向、帘儿底下，听人笑语。\n    "
    },
    {
        "title":"蝶恋花·暖雨晴风初破冻",
        "dynasty":"宋代",
        "author":"李清照",
        "content":"\n      暖雨晴风初破冻，柳眼梅腮，已觉春心动。酒意诗情谁与共？泪融残粉花钿重。\n乍试夹衫金缕缝，山枕斜欹，枕损钗头凤。独抱浓愁无好梦，夜阑犹剪灯花弄。\n    "
    },
    {
        "title":"凤凰台上忆吹箫·香冷金猊",
        "dynasty":"宋代",
        "author":"李清照",
        "content":"\n      香冷金猊，被翻红浪，起来慵自梳头。任宝奁尘满，日上帘钩。生怕离怀别苦，多少事、欲说还休。新来瘦，非于病酒，不是悲秋。\n休休，这回去也，千万遍《阳关》，也则难留。念武陵人远，烟锁秦楼。惟有楼前流水，应念我、终日凝眸。凝眸处，从今又添，一段新愁。(版本一)\n香冷金猊，被翻红浪，起来人未梳头。任宝奁闲掩，日上帘钩。生怕闲愁暗恨，多少事、欲说还休。今年瘦，非干病酒，不是悲秋。\n明朝，者回去也，千万遍阳关，也即难留。念武陵春晚，云锁重楼。记取楼前绿水，应念我、终日凝眸。凝眸处，从今更数，几段新愁。(版本二)\n    "
    },
    {
        "title":"如梦令·常记溪亭日暮",
        "dynasty":"宋代",
        "author":"李清照",
        "content":"\n      常记溪亭日暮，沉醉不知归路。\n兴尽晚回舟，误入藕花深处。\n争渡，争渡，惊起一滩鸥鹭。\n    "
    },
    {
        "title":"相见欢·金陵城上西楼",
        "dynasty":"宋代",
        "author":"朱敦儒",
        "content":"\n      金陵城上西楼。倚清秋。万里夕阳垂地、大江流。\n中原乱。簪樱散。几时收。试倩悲风吹泪、过扬州。\n    "
    },
    {
        "title":"好事近·摇首出红尘",
        "dynasty":"宋代",
        "author":"朱敦儒",
        "content":"\n      摇首出红尘，醒醉更无时节。活计绿蓑青笠，惯披霜冲雪。\n晚来风定钓丝闲，上下是新月。千里水天一色，看孤鸿明灭。\n    "
    },
    {
        "title":"惜分飞·泪湿阑干花著露",
        "dynasty":"宋代",
        "author":"毛滂",
        "content":"\n      泪湿阑干花著露。愁到眉峰碧聚。此恨平分取。更无言语。空相觑。\n短雨残云无意绪。寂寞朝朝暮暮。今夜山深处。断魂分付。潮回去。\n    "
    },
    {
        "title":"六丑·落花",
        "dynasty":"宋代",
        "author":"周邦彦",
        "content":"\n      正单衣试酒，恨客里、光阴虚掷。愿春暂留，春归如过翼。一去无迹。为问花何在，夜来风雨，葬楚宫倾国。钗钿堕处遗香泽。乱点桃蹊，轻翻柳陌。多情为谁追惜。但蜂媒蝶使，时叩窗隔。\n东园岑寂。渐蒙笼暗碧。静绕珍丛底，成叹息。长条故惹行客。似牵衣待话，别情无极。残英小、强簪巾帻。终不似一朵，钗头颤袅，向人欹侧。漂流处、莫趁潮汐。恐断红、尚有相思字，何由见得。\n    "
    },
    {
        "title":"瑞龙吟·大石春景",
        "dynasty":"宋代",
        "author":"周邦彦",
        "content":"\n      章台路。还见褪粉梅梢，试花桃树。愔愔坊陌人家，定巢燕子，归来旧处。\n黯凝伫。因念个人痴小，乍窥门户。侵晨浅约宫黄，障风映袖，盈盈笑语。\n前度刘郎重到，访邻寻里，同时歌舞。唯有旧家秋娘，声价如故。吟笺赋笔，犹记燕台句。知谁伴、名园露饮，东城闲步。事与孤鸿去。探春尽是，伤离意绪。官柳低金缕。归骑晚、纤纤池塘飞雨。断肠院落，一帘风絮。\n    "
    },
    {
        "title":"虞美人·疏篱曲径田家小",
        "dynasty":"宋代",
        "author":"周邦彦",
        "content":"\n      疏篱曲径田家小。云树开清晓。天寒山色有无中。野外一声钟起、送孤蓬。\n添衣策马寻亭堠。愁抱惟宜酒。菰蒲睡鸭占陂塘。纵被行人惊散、又成双。\n    "
    },
    {
        "title":"玉楼春·桃溪不作从容住",
        "dynasty":"宋代",
        "author":"周邦彦",
        "content":"\n      桃溪不作从容住。秋藉绝来无续处。当时相候赤栏桥，今日独寻黄叶路。\n烟中列岫青无数。雁背夕阳红欲暮。人如风后入江云，情似雨余黏地絮。\n    "
    },
    {
        "title":"石州引·薄雨初寒",
        "dynasty":"宋代",
        "author":"贺铸",
        "content":"\n      薄雨初寒，斜照弄晴，春意空阔。长亭柳色才黄，远客一枝先折。烟横水际，映带几点归鸦，东风销尽龙沙雪。还记出关来，恰而今时节。\n将发。画楼芳酒，红泪清歌，顿成轻别。已是经年，杳杳音尘多绝。欲知方寸，共有几许清愁，芭蕉不展丁香结。枉望断天涯，两厌厌风月。\n    "
    },
    {
        "title":"青玉案·凌波不过横塘路",
        "dynasty":"宋代",
        "author":"贺铸",
        "content":"\n      凌波不过横塘路。但目送、芳尘去。锦瑟华年谁与度。月桥花院，琐窗朱户。只有春知处。\n飞云冉冉蘅皋暮。彩笔新题断肠句。若问闲情都几许。一川烟草，满城风絮。梅子黄时雨。(闲\n情\n 一作：愁)\n    "
    },
    {
        "title":"芳心苦·杨柳回塘",
        "dynasty":"宋代",
        "author":"贺铸",
        "content":"\n      杨柳回塘，鸳鸯别浦。绿萍涨断莲舟路。断无蜂蝶慕幽香，红衣脱尽芳心苦。\n返照迎潮，行云带雨。依依似与骚人语。当年不肯嫁春风，无端却被秋风误。\n    "
    },
    {
        "title":"半死桐·重过阊门万事非",
        "dynasty":"宋代",
        "author":"贺铸",
        "content":"\n      重过阊门万事非。同来何事不同归。梧桐半死清霜后，头白鸳鸯失伴飞。\n原上草，露初晞。旧栖新垅两依依。空床卧听南窗雨，谁复挑灯夜补衣。\n    "
    },
    {
        "title":"踏莎行·郴州旅舍",
        "dynasty":"宋代",
        "author":"秦观",
        "content":"\n      雾失楼台，月迷津渡。桃源望断无寻处。可堪孤馆闭春寒，杜鹃声里斜阳暮。\n驿寄梅花，鱼传尺素。砌成此恨无重数。郴江幸自绕郴山，为谁流下潇湘去。\n    "
    },
    {
        "title":"八六子·倚危亭",
        "dynasty":"宋代",
        "author":"秦观",
        "content":"\n      倚危亭。恨如芳草，萋萋刬尽还生。念柳外青骢别后，水边红袂分时，怆然暗惊。\n无端天与娉婷。夜月一帘幽梦，春风十里柔情。怎奈向、欢娱渐随流水，素弦声断，翠绡香减，那堪片片飞花弄晚，蒙蒙残雨笼晴。正销凝。黄鹂又啼数声。\n    "
    },
    {
        "title":"洞仙歌·雪云散尽",
        "dynasty":"宋代",
        "author":"李元膺",
        "content":"\n      一年春物，惟梅柳间意味最深。至莺花烂漫时，则春已衰迟，使人无复新意。予作《洞仙歌》，使探春者歌之，无后时之悔。\n雪云散尽，放晓晴池院。杨柳于人便青眼。更风流多处，一点梅心，相映远，约略颦轻笑浅。\n一年春好处，不在浓芳，小艳疏香最娇软。到清明时候，百紫千红，花正乱，已失春风一半。早占取韶光共追游，但莫管春寒，醉红自暖。\n    "
    },
    {
        "title":"浣溪沙·游蕲水清泉寺",
        "dynasty":"宋代",
        "author":"苏轼",
        "content":"\n      游蕲水清泉寺，寺临兰溪，溪水西流。\n山下兰芽短浸溪，松间沙路净无泥，潇潇暮雨子规啼。(潇潇 一作：萧萧)\n谁道人生无再少？门前流水尚能西！休将白发唱黄鸡。\n    "
    },
    {
        "title":"永遇乐·彭城夜宿燕子楼",
        "dynasty":"宋代",
        "author":"苏轼",
        "content":"\n      彭城夜宿燕子楼，梦盼盼，因作此词。\n明月如霜，好风如水，清景无限。曲港跳鱼，圆荷泻露，寂寞无人见。紞如三鼓，铿然一叶，黯黯梦云惊断。夜茫茫，重寻无处，觉来小园行遍。\n天涯倦客，山中归路，望断故园心眼。燕子楼空，佳人何在，空锁楼中燕。古今如梦，何曾梦觉，但有旧欢新怨。异时对，黄楼夜景，为余浩叹。\n    "
    },
    {
        "title":"洞仙歌·冰肌玉骨",
        "dynasty":"宋代",
        "author":"苏轼",
        "content":"\n      入蜀主孟昶宫中。一日大热，蜀主与花蕊夫人夜起避暑摩诃池上，作一词。朱具能记之。今四十年，朱已死，人无知此词者。但记其首两句，暇日寻味，岂洞仙歌令乎，乃为足之\n冰肌玉骨，自清凉无汗。水殿风来暗香满。绣帘开、一点明月窥人，人未寝、欹枕钗横鬓乱。\n起来携素手，庭户无声，时见疏星渡河汉。试问夜如何，夜已三更，金波淡、玉绳低转。但屈指、西风几时来，又不道、流年暗中偷换。\n    "
    },
    {
        "title":"西江月·世事一场大梦",
        "dynasty":"宋代",
        "author":"苏轼",
        "content":"\n      世事一场大梦，人生几度秋凉？夜来风叶已鸣廊。看取眉头鬓上。(秋凉 一作：新凉)\n酒贱常愁客少，月明多被云妨。中秋谁与共孤光。把盏凄然北望。\n    "
    },
    {
        "title":"水龙吟·次韵章质夫杨花词",
        "dynasty":"宋代",
        "author":"苏轼",
        "content":"\n      似花还似非花，也无人惜从教坠。抛家傍路，思量却是，无情有思。萦损柔肠，困酣娇眼，欲开还闭。梦随风万里，寻郎去处，又还被莺呼起。\n不恨此花飞尽，恨西园，落红难缀。晓来雨过，遗踪何在？一池萍碎。春色三分，二分尘土，一分流水。细看来，不是杨花，点点是离人泪。\n    "
    },
    {
        "title":"阮郎归·旧香残粉似当初",
        "dynasty":"宋代",
        "author":"晏几道",
        "content":"\n      旧香残粉似当初。人情恨不如。一春犹有数行书。秋来书更疏。\n衾凤冷，枕鸳孤。愁肠待酒舒。梦魂纵有也成虚。那堪和梦无。\n    "
    },
    {
        "title":"清平乐·留人不住",
        "dynasty":"宋代",
        "author":"晏几道",
        "content":"\n      留人不住。醉解兰舟去。一棹碧涛春水路。过尽晓莺啼处。\n渡头杨柳青青。枝枝叶叶离情。此后锦书休寄，画楼云雨无凭。\n    "
    },
    {
        "title":"蝶恋花·醉别西楼醒不记",
        "dynasty":"宋代",
        "author":"晏几道",
        "content":"\n      醉别西楼醒不记。春梦秋云，聚散真容易。斜月半窗还少睡。画屏闲展吴山翠。\n衣上酒痕诗里字。点点行行，总是凄凉意。红烛自怜无好计。夜寒空替人垂泪。\n    "
    },
    {
        "title":"浪淘沙令·伊吕两衰翁",
        "dynasty":"宋代",
        "author":"王安石",
        "content":"\n      伊吕两衰翁。历遍穷通。一为钓叟一耕佣。若使当时身不遇，老了英雄。\n汤武偶相逢。风虎云龙。兴王只在笑谈中。直至如今千载后，谁与争功。\n    "
    },
    {
        "title":"渔家傲·平岸小桥千嶂抱",
        "dynasty":"宋代",
        "author":"王安石",
        "content":"\n      平岸小桥千嶂抱。柔蓝一水萦花草。茅屋数间窗窈窕。尘不到。时时自有春风扫。\n午枕觉来闻语鸟。欹眠似听朝鸡早。忽忆故人今总老。贪梦好。茫然忘了邯郸道。\n    "
    },
    {
        "title":"桂枝香·登临送目",
        "dynasty":"宋代",
        "author":"王安石",
        "content":"\n      登临送目，正故国晚秋，天气初肃。千里澄江似练，翠峰如簇。归帆去棹残阳里，背西风，酒旗斜矗。彩舟云淡，星河鹭起，画图难足。(归帆 一作：征帆)\n念往昔，繁华竞逐，叹门外楼头，悲恨相续。千古凭高对此，谩嗟荣辱。六朝旧事随流水，但寒烟衰草凝绿。至今商女，时时犹唱，后庭遗曲。\n    "
    },
    {
        "title":"渔家傲·近日门前溪水涨",
        "dynasty":"宋代",
        "author":"欧阳修",
        "content":"\n      近日门前溪水涨。郎船几度偷相访。船小难开红斗帐。无计向。合欢影里空惆怅。\n愿妾身为红菡萏。年年生在秋江上。重愿郎为花底浪。无隔障。随风逐雨长来往。\n    "
    },
    {
        "title":"渔家傲·花底忽闻敲两桨",
        "dynasty":"宋代",
        "author":"欧阳修",
        "content":"\n      花底忽闻敲两桨。逡巡女伴来寻访。酒盏旋将荷叶当。莲舟荡。时时盏里生红浪。\n花气酒香清厮酿。花腮酒面红相向。醉倚绿阴眠一饷。惊起望。船头阁在沙滩上。\n    "
    },
    {
        "title":"清平乐·红笺小字",
        "dynasty":"宋代",
        "author":"晏殊",
        "content":"\n      红笺小字。说尽平生意。鸿雁在云鱼在水。惆怅此情难寄。\n斜阳独倚西楼。遥山恰对帘钩。人面不知何处，绿波依旧东流。\n    "
    },
    {
        "title":"青门引·春思",
        "dynasty":"宋代",
        "author":"张先",
        "content":"\n      乍暖还轻冷。风雨晚来方定。庭轩寂寞近清明，残花中酒，又是去年病。\n楼头画角风吹醒。入夜重门静。那堪更被明月，隔墙送过秋千影。\n    "
    },
    {
        "title":"千秋岁·数声鶗鴂",
        "dynasty":"宋代",
        "author":"张先",
        "content":"\n      数声鶗鴂。又报芳菲歇。惜春更把残红折。雨轻风色暴，梅子青时节。永丰柳，无人尽日飞花雪。\n莫把幺弦拨。怨极弦能说。天不老，情难绝。心似双丝网，中有千千结。夜过也，东窗未白凝残月。\n    "
    },
    {
        "title":"蝶恋花·槛菊愁烟兰泣露",
        "dynasty":"宋代",
        "author":"晏殊",
        "content":"\n      槛菊愁烟兰泣露。罗幕轻寒，燕子双飞去。明月不谙离恨苦。斜光到晓穿朱户。(双飞去 一作：双来去)\n昨夜西风凋碧树。独上高楼，望尽天涯路。欲寄彩笺兼尺素。山长水阔知何处。\n    "
    },
    {
        "title":"醉垂鞭·双蝶绣罗裙",
        "dynasty":"宋代",
        "author":"张先",
        "content":"\n      双蝶绣罗裙。东池宴。初相见。朱粉不深匀。闲花淡淡春。\n细看诸处好。人人道。柳腰身。昨日乱山昏。来时衣上云。\n    "
    },
    {
        "title":"八声甘州·对潇潇暮雨洒江天",
        "dynasty":"宋代",
        "author":"柳永",
        "content":"\n      对潇潇暮雨洒江天，一番洗清秋。渐霜风凄紧，关河冷落，残照当楼。是处红衰翠减，苒苒物华休。唯有长江水，无语东流。\n不忍登高临远，望故乡渺邈，归思难收。叹年来踪迹，何事苦淹留？想佳人，妆楼颙望，误几回、天际识归舟。争知我，倚栏杆处，正恁凝愁！\n    "
    },
    {
        "title":"望海潮·东南形胜",
        "dynasty":"宋代",
        "author":"柳永",
        "content":"\n      东南形胜，三吴都会，钱塘自古繁华。烟柳画桥，风帘翠幕，参差十万人家。云树绕堤沙。怒涛卷霜雪，天堑无涯。市列珠玑，户盈罗绮竞豪奢。\n重湖叠巘清嘉。有三秋桂子，十里荷花。羌管弄晴，菱歌泛夜，嬉嬉钓叟莲娃。千骑拥高牙。乘醉听箫鼓，吟赏烟霞。异日图将好景，归去凤池夸。\n    "
    },
    {
        "title":"鹊踏枝·几日行云何处去",
        "dynasty":"五代",
        "author":"冯延巳",
        "content":"\n      几日行云何处去？忘却归来，不道春将莫。百草千花寒食路，香车系在谁家树。\n泪眼倚楼频独语。双燕飞来，陌上相逢否？撩乱春愁如柳絮。悠悠梦里无寻处。\n    "
    },
    {
        "title":"清平乐·雨晴烟晚",
        "dynasty":"五代",
        "author":"冯延巳",
        "content":"\n      雨晴烟晚。绿水新池满。双燕飞来垂柳院，小阁画帘高卷。\n黄昏独倚朱阑。西南新月眉弯。砌下落花风起，罗衣特地春寒。\n    "
    },
    {
        "title":"采莲子·菡萏香莲十顷陂",
        "dynasty":"唐代",
        "author":"皇甫松",
        "content":"\n      菡萏香连十顷陂，小姑贪戏采莲迟。\n晚来弄水船头湿，更脱红裙裹鸭儿。\n    "
    },
    {
        "title":"忆江南·江南忆",
        "dynasty":"唐代",
        "author":"白居易",
        "content":"\n      江南忆，最忆是杭州。山寺月中寻桂子，郡亭枕上看潮头。何日更重游？\n江南忆，其次忆吴宫。吴酒一杯春竹叶，吴娃双舞醉芙蓉。早晚复相逢？\n    "
    },
    {
        "title":"忆秦娥·箫声咽",
        "dynasty":"唐代",
        "author":"李白",
        "content":"\n      箫声咽，秦娥梦断秦楼月。秦楼月，年年柳色，灞陵伤别。\n乐游原上清秋节，咸阳古道音尘绝。音尘绝，西风残照，汉家陵阙。\n    "
    },
    {
        "title":"清平乐·别来春半",
        "dynasty":"五代",
        "author":"李煜",
        "content":"\n      别来春半，触目柔肠断。砌下落梅如雪乱，拂了一身还满。(\n柔\n肠断 一作：愁肠断)\n雁来音信无凭，路遥归梦难成。离恨恰如春草，更行更远还生。\n    "
    },
    {
        "title":"阮郎归·绍兴乙卯大雪行鄱阳道中",
        "dynasty":"宋代",
        "author":"向子諲",
        "content":"\n      江南江北雪漫漫。遥知易水寒。同云深处望三关。断肠山又山。\n天可老，海能翻。消除此恨难。频闻遣使问平安。几时鸾辂还。\n    "
    },
    {
        "title":"贺新郎·夏景",
        "dynasty":"宋代",
        "author":"苏轼",
        "content":"\n      乳燕飞华屋。悄无人、桐阴转午，晚凉新浴。手弄生绡白团扇，扇手一时似玉。渐困倚、孤眠清熟。帘外谁来推绣户，枉教人、梦断瑶台曲。又却是，风敲竹。\n石榴半吐红巾蹙。待浮花、浪蕊都尽，伴君幽独。秾艳一枝细看取，芳心千重似束。又恐被、秋风惊绿。若待得君来向此，花前对酒不忍触。共粉泪，两簌簌。\n    "
    },
    {
        "title":"玉楼春·别后不知君远近",
        "dynasty":"宋代",
        "author":"欧阳修",
        "content":"\n      别后不知君远近。触目凄凉多少闷。渐行渐远渐无书，水阔鱼沉何处问。\n夜深风竹敲秋韵。万叶千声皆是恨。故欹单枕梦中寻，梦又不成灯又烬。\n    "
    },
    {
        "title":"蝶恋花·欲减罗衣寒未去",
        "dynasty":"宋代",
        "author":"赵令畤",
        "content":"\n      欲减罗衣寒未去，不卷珠帘，人在深深处。残杏枝头花几许。啼红正恨清明雨。\n尽日沈香烟一缕。宿酒醒迟，恼破春情绪。远信还因归燕误。小屏风上西江路。\n    "
    },
    {
        "title":"阮郎归·天边金掌露成霜",
        "dynasty":"宋代",
        "author":"晏几道",
        "content":"\n      天边金掌露成霜。云随雁字长。绿杯红袖趁重阳。人情似故乡。\n兰佩紫，菊簪黄。殷勤理旧狂。欲将沉醉换悲凉。清歌莫断肠。\n    "
    },
    {
        "title":"忆秦娥·用太白韵",
        "dynasty":"宋代",
        "author":"李之仪",
        "content":"\n      清溪咽。霜风洗出山头月。山头月。迎得云归，还送云别。\n不知今是何时节。凌歊望断音尘绝。音尘绝。帆来帆去，天际双阙。\n    "
    },
    {
        "title":"石州慢·寒水依痕",
        "dynasty":"宋代",
        "author":"张元干",
        "content":"\n      寒水依痕，春意渐回，沙际烟阔。溪梅晴照生香，冷蕊数枝争发。天涯旧恨，试看几许消魂，长亭门外山重叠。不尽眼中青，是愁来时节。\n情切。画楼深闭，想见东风，暗销肌雪。辜负枕前云雨，尊前花月。心期切处，更有多少凄凉，殷勤留与归时说。到得却相逢，恰经年离别。\n    "
    },
    {
        "title":"鹧鸪天·枝上流莺和泪闻",
        "dynasty":"宋代",
        "author":"秦观",
        "content":"\n      枝上流莺和泪闻，新啼痕间旧啼痕。一春鱼鸟无消息，千里关山劳梦魂。\n无一语，对芳尊。安排肠断到黄昏。甫能炙得灯儿了，雨打梨花深闭门。\n    "
    },
    {
        "title":"怨王孙·湖上风来波浩渺",
        "dynasty":"宋代",
        "author":"李清照",
        "content":"\n      湖上风来波浩渺。秋已暮、红稀香少。水光山色与人亲，说不尽、无穷好。\n莲子已成荷叶老。青露洗、萍花汀草。眠沙鸥鹭不回头，似也恨、人归早。\n    "
    },
    {
        "title":"念奴娇·春情",
        "dynasty":"宋代",
        "author":"李清照",
        "content":"\n      萧条庭院，又斜风细雨，重门须闭。宠柳娇花寒食近，种种恼人天气。险韵诗成，扶头酒醒，别是闲滋味。征鸿过尽，万千心事难寄。\n楼上几日春寒，帘垂四面，玉阑干慵倚。被冷香消新梦觉，不许愁人不起。清露晨流，新桐初引，多少游春意。日高烟敛，更看今日晴未。\n    "
    },
    {
        "title":"浣溪沙·淡荡春光寒食天",
        "dynasty":"宋代",
        "author":"李清照",
        "content":"\n      淡荡春光寒食天。玉炉沈水袅残烟。梦回山枕隐花钿。\n海燕未来人斗草，江梅已过柳生绵。黄昏疏雨湿秋千。\n    "
    },
    {
        "title":"点绛唇·试灯夜初晴",
        "dynasty":"宋代",
        "author":"吴文英",
        "content":"\n      卷尽愁云，素娥临夜新梳洗。暗尘不起。酥润凌波地。\n辇路重来，仿佛灯前事。情如水。小楼熏被。春梦笙歌里。\n    "
    },
    {
        "title":"庆清朝·禁幄低张",
        "dynasty":"宋代",
        "author":"李清照",
        "content":"\n      禁幄低张，彤阑巧护，就中独占残春。容华淡伫，绰约俱见天真。待得群花过后，一番风露晓妆新。妖娆艳态，妒风笑月，长殢东君。\n东城边，南陌上，正日烘池馆，竟走香轮。绮筵散日，谁人可继芳尘。更好明光宫殿，几枝先近日边匀。金尊倒，拚了尽烛，不管黄昏。\n    "
    },
    {
        "title":"减字木兰花·春月",
        "dynasty":"宋代",
        "author":"苏轼",
        "content":"\n      二月十五夜，与赵德麟小酌聚星堂\n春庭月午，摇荡香醪光欲舞。步转回廊，半落梅花婉娩香。\n轻云薄雾，总是少年行乐处。不似秋光，只与离人照断肠。\n    "
    },
    {
        "title":"点绛唇·金谷年年",
        "dynasty":"宋代",
        "author":"林逋",
        "content":"\n      金谷年年，乱生春色谁为主。馀花落处。满地和烟雨。又是离歌，一阕长亭暮。王孙去。萋萋无数。南北东西路。\n    "
    },
    {
        "title":"忆秦娥·花深深",
        "dynasty":"宋代",
        "author":"郑文妻",
        "content":"\n      花深深。一钩罗袜行花阴。行花阴。闲将柳带，细结同心。\n日边消息空沈沈。画眉楼上愁登临。愁登临。海棠开后，望到如今。\n    "
    },
    {
        "title":"好事近·汴京赐宴闻教坊乐有感",
        "dynasty":"宋代",
        "author":"韩元吉",
        "content":"\n      凝碧旧池头，一听管弦凄切。多少梨园声在，总不堪华发。\n杏花无处避春愁，也傍野烟发。惟有御沟声断，似知人呜咽。\n    "
    },
    {
        "title":"鹧鸪天·家住苍烟落照间",
        "dynasty":"宋代",
        "author":"陆游",
        "content":"\n      家住苍烟落照间。丝毫尘事不相关。斟残玉瀣行穿竹，卷罢黄庭卧看山。\n贪啸傲，任衰残。不妨随处一开颜。元知造物心肠别，老却英雄似等闲。\n    "
    },
    {
        "title":"阳关曲·中秋月 \/ 阳关曲·中秋作",
        "dynasty":"宋代",
        "author":"苏轼",
        "content":"\n      中秋作本名小秦王，入腔即阳关曲\n暮云收尽溢清寒。银汉无声转玉盘。\n此生此夜不长好，明月明年何处看。\n    "
    },
    {
        "title":"采桑子·彭浪矶",
        "dynasty":"宋代",
        "author":"朱敦儒",
        "content":"\n      扁舟去作江南客，旅雁孤云。万里烟尘。回首中原泪满巾。\n碧山对晚汀洲冷，枫叶芦根。日落波平。愁损辞乡去国人。\n    "
    },
    {
        "title":"少年游·朝云漠漠散轻丝",
        "dynasty":"宋代",
        "author":"周邦彦",
        "content":"\n      朝云漠漠散轻丝。楼阁淡春姿。柳泣花啼，九街泥重，门外燕飞迟。\n而今丽日明金屋，春色在桃枝。不似当时，小桥冲雨，幽恨两人知。\n    "
    },
    {
        "title":"诉衷情·出林杏子落金盘",
        "dynasty":"宋代",
        "author":"周邦彦",
        "content":"\n      出林杏子落金盘。齿软怕尝酸。可惜半残青紫，犹有小唇丹。\n南陌上，落花闲。雨斑斑。不言不语，一段伤春，都在眉间。\n    "
    },
    {
        "title":"绮寮怨·上马人扶残醉",
        "dynasty":"宋代",
        "author":"周邦彦",
        "content":"\n      上马人扶残醉，晓风吹未醒。映水曲、翠瓦朱檐，垂杨里、乍见津亭。当时曾题败壁，蛛丝罩、淡墨苔晕青。念去来、岁月如流，徘徊久、叹息愁思盈。\n去去倦寻路程。江陵旧事，何曾再问杨琼。旧曲凄清。敛愁黛、与谁听。尊前故人如在，想念我、最关情。何须渭城。歌声未尽处，先泪零。\n    "
    },
    {
        "title":"木兰花慢·莺啼啼不尽",
        "dynasty":"宋代",
        "author":"戴复古",
        "content":"\n      莺啼啼不尽，任燕语、语难通。这一点间愁，十年不断，恼乱春风。重来故人不见，但依然、杨柳小楼东。记得同题粉壁，而今壁破无踪。\n兰皋新涨绿溶溶。流恨落花红。念着破春衫，当时送别，灯下裁缝。相思谩然自苦，算云烟、过眼总成空。落日楚天无际，凭栏目送飞鸿。\n    "
    },
    {
        "title":"尾犯·夜雨滴空阶",
        "dynasty":"宋代",
        "author":"柳永",
        "content":"\n      夜雨滴空阶，孤馆梦回，情绪萧索。一片闲愁，想丹青难貌。秋渐老、蛩声正苦，夜将阑、灯花旋落。最无端处，总把良宵，只恁孤眠却。\n佳人应怪我，别后寡信轻诺。记得当初，翦香云为约。甚时向、幽闺深处，按新词、流霞共酌。再同欢笑，肯把金玉珠珍博。\n    "
    },
    {
        "title":"望江南·三月暮",
        "dynasty":"宋代",
        "author":"吴文英",
        "content":"\n      三月暮，花落更情浓。人去秋千闲挂月，马停杨柳倦嘶风。堤畔画船空。\n恹恹醉，长日小帘栊。宿燕夜归银烛外，啼莺声在绿阴中。无处觅残红。\n    "
    },
    {
        "title":"菩萨蛮·春来春去催人老",
        "dynasty":"宋代",
        "author":"张元干",
        "content":"\n      春来春去催人老。老夫争肯输年少。醉后少年狂。白髭殊未妨。\n插花还起舞。管领风光处。把酒共留春。莫教花笑人。\n    "
    },
    {
        "title":"菩萨蛮·彩舟载得离愁动",
        "dynasty":"宋代",
        "author":"贺铸",
        "content":"\n      彩舟载得离愁动。无端更借樵风送。波渺夕阳迟。销魂不自持。\n良宵谁与共。赖有窗间梦。可奈梦回时。一番新别离。\n    "
    },
    {
        "title":"长相思·花似伊",
        "dynasty":"宋代",
        "author":"欧阳修",
        "content":"\n      花似伊。柳似伊。花柳青春人别离。低头双泪垂。\n长江东。长江西。两岸鸳鸯两处飞。相逢知几时。\n    "
    },
    {
        "title":"醉桃源·赠卢长笛",
        "dynasty":"宋代",
        "author":"吴文英",
        "content":"\n      沙河塘上旧游嬉。卢郎年少时。一声长笛月中吹。和云和雁飞。\n惊物换，叹星移。相看两鬓丝。断肠吴苑草凄凄。倚楼人未归。\n    "
    },
    {
        "title":"鹧鸪天·桂花",
        "dynasty":"宋代",
        "author":"李清照",
        "content":"\n      暗淡轻黄体性柔。情疏迹远只香留。何须浅碧深红色，自是花中第一流。(\n深\n红 一作：轻)\n梅定妒，菊应羞。画阑开处冠中秋。骚人可煞无情思，何事当年不见收。(阑 通：栏)\n    "
    },
    {
        "title":"减字木兰花·卖花担上",
        "dynasty":"宋代",
        "author":"李清照",
        "content":"\n      卖花担上。买得一枝春欲放。泪染轻匀。犹带彤霞晓露痕。\n怕郎猜道。奴面不如花面好。云鬓斜簪。徒要教郎比并看。\n    "
    },
    {
        "title":"点绛唇·闺思",
        "dynasty":"宋代",
        "author":"李清照",
        "content":"\n      寂寞深闺，柔肠一寸愁千缕。惜春春去。几点催花雨。\n倚遍阑干，只是无情绪。人何处。连天衰草，望断归来路。(\n衰\n草 一作：芳)\n    "
    },
    {
        "title":"菩萨蛮·金陵赏心亭为叶丞相赋",
        "dynasty":"宋代",
        "author":"辛弃疾",
        "content":"\n      青山欲共高人语。联翩万马来无数。烟雨却低回。望来终不来。\n人言头上发。总向愁中白。拍手笑沙鸥。一身都是愁。\n    "
    },
    {
        "title":"南乡子·重九涵辉楼呈徐君猷",
        "dynasty":"宋代",
        "author":"苏轼",
        "content":"\n      霜降水痕收。浅碧鳞鳞露远洲。酒力渐消风力软，飕飕。破帽多情却恋头。\n佳节若为酬。但把清尊断送秋。万事到头都是梦，休休。明日黄花蝶也愁。\n    "
    },
    {
        "title":"祝英台近·晚春",
        "dynasty":"宋代",
        "author":"辛弃疾",
        "content":"\n      宝钗分，桃叶渡。烟柳暗南浦。怕上层楼，十日九风雨。断肠片片飞红，都无人管，倩谁唤、流莺声住。\n鬓边觑。试把花卜心期，才簪又重数。罗帐灯昏，呜咽梦中语。是他春带愁来，春归何处。却不解、将愁归去。\n    "
    },
    {
        "title":"清商怨·葭萌驿作",
        "dynasty":"宋代",
        "author":"陆游",
        "content":"\n      江头日暮痛饮。乍雪晴犹凛。山驿凄凉，灯昏人独寝。\n怨机新寄断锦。叹往事、不堪重省。梦破南楼，绿云堆一枕。\n    "
    },
    {
        "title":"昼夜乐·洞房记得初相遇",
        "dynasty":"宋代",
        "author":"柳永",
        "content":"\n      洞房记得初相遇。便只合、长相聚。何期小会幽欢，变作离情别绪。况值阑珊春色暮。对满目、乱花狂絮。直恐好风光，尽随伊归去。\n一场寂寞凭谁诉。算前言、总轻负。早知恁地难拚，悔不当时留住。其奈风流端正外，更别有，系人心处。一日不思量，也攒眉千度。\n    "
    },
    {
        "title":"谢池春·残寒销尽",
        "dynasty":"宋代",
        "author":"李之仪",
        "content":"\n      残寒销尽，疏雨过、清明后。花径敛余红，风沼萦新皱。乳燕穿庭户，飞絮沾襟袖。正佳时，仍晚昼。著人滋味，真个浓如酒。\n频移带眼，空只恁、厌厌瘦。不见又思量，见了还依旧。为问频相见，何似长相守。天不老，人未偶。且将此恨，分付庭前柳。\n    "
    },
    {
        "title":"长相思·长相思",
        "dynasty":"宋代",
        "author":"晏几道",
        "content":"\n      长相思，长相思。\n若问相思甚了期，除非相见时。\n长相思，长相思。\n欲把相思说似谁，浅情人不知。\n    "
    },
    {
        "title":"减字木兰花·去年今夜",
        "dynasty":"宋代",
        "author":"吕本中",
        "content":"\n      去年今夜。同醉月明花树下。此夜江边。月暗长堤柳暗船。\n故人何处。带我离愁江外去。来岁花前。又是今年忆去年。\n    "
    },
    {
        "title":"御街行·秋日怀旧",
        "dynasty":"宋代",
        "author":"范仲淹",
        "content":"\n      纷纷坠叶飘香砌。夜寂静，寒声碎。真珠帘卷玉楼空，天淡银河垂地。年年今夜，月华如练，长是人千里。\n愁肠已断无由醉，酒未到，先成泪。残灯明灭枕头欹，谙尽孤眠滋味。都来此事，眉间心上，无计相回避。\n    "
    },
    {
        "title":"临江仙·斗草阶前初见",
        "dynasty":"宋代",
        "author":"晏几道",
        "content":"\n      斗草阶前初见，穿针楼上曾逢。罗裙香露玉钗风。靓妆眉沁绿，羞脸粉生红。\n流水便随春远，行云终与谁同。酒醒长恨锦屏空。相寻梦里路，飞雨落花中。\n    "
    },
    {
        "title":"金缕歌·陪履斋先生沧浪看梅",
        "dynasty":"宋代",
        "author":"吴文英",
        "content":"\n      乔木生云气。访中兴、英雄陈迹，暗追前事。战舰东风慳借便，梦断神州故里。旋小筑、吴宫闲地。华表月明归夜鹤，叹当时、花竹今如此。枝上露，溅清泪。\n遨头小簇行春队。步苍苔、寻幽别坞，问梅开未。重唱梅边新度曲，催发寒梢冻蕊。此心与、东君同意。后不如今今非昔，两无言、相对沧浪水。怀此恨，寄残醉。\n    "
    },
    {
        "title":"贺新郎·把酒长亭说",
        "dynasty":"宋代",
        "author":"辛弃疾",
        "content":"\n      陈同父自东阳来过余，留十日。与之同游鹅湖，且会朱晦庵于紫溪，不至，飘然东归。既别之明日，余意中殊恋恋，复欲追路。至鹭鸶林，则雪深泥滑，不得前矣。独饮方村，怅然久之，颇恨挽留之正是遂也。夜半投宿吴氏泉湖四望楼，闻邻笛悲甚，为赋《贺新郎》以见意。又五日，同父书来索词，心所同然者如此，可发千里一笑。\n把酒长亭说。看渊明、风流酷似，卧龙诸葛。何处飞来林间鹊，蹙踏松梢微雪。要破帽多添华发。剩水残山无态度，被疏梅料理成风月。两三雁，也萧瑟。\n佳人重约还轻别。怅清江、天寒不渡，水深冰合。路断车轮生四角，此地行人销骨。问谁使、君来愁绝？铸就而今相思错，料当初、费尽人间铁。长夜笛，莫吹裂。\n    "
    },
    {
        "title":"解连环·怨怀无托",
        "dynasty":"宋代",
        "author":"周邦彦",
        "content":"\n      怨怀无托。嗟情人断绝，信音辽邈。信妙手、能解连环，似风散雨收，雾轻云薄。燕子楼空，暗尘锁、一床弦索。想移根换叶。尽是旧时，手种红药。\n汀洲渐生杜若。料舟依岸曲，人在天角。谩记得、当日音书，把闲语闲言，待总烧却。水驿春回，望寄我、江南梅萼。拚今生，对花对酒，为伊泪落。\n    "
    },
    {
        "title":"解连环·孤雁",
        "dynasty":"宋代",
        "author":"张炎",
        "content":"\n      楚江空晚。怅离群万里，恍然惊散。自顾影、欲下寒塘，正沙净草枯，水平天远。写不成书，只寄得、相思一点。料因循误了，残毡拥雪，故人心眼。\n谁怜旅愁荏苒。谩长门夜悄，锦筝弹怨。想伴侣、犹宿芦花，也曾念春前，去程应转。暮雨相呼，怕蓦地、玉关重见。未羞他、双燕归来，画帘半卷。\n    "
    },
    {
        "title":"夜半乐·冻云黯淡天气",
        "dynasty":"宋代",
        "author":"柳永",
        "content":"\n      冻云黯淡天气，扁舟一叶，乘兴离江渚。渡万壑千岩，越溪深处。怒涛渐息，樵风乍起，更闻商旅相呼。片帆高举。泛画鹢、翩翩过南浦。\n望中酒旆闪闪，一簇烟村，数行霜树。残日下，渔人鸣榔归去。败荷零落，衰杨掩映，岸边两两三三，浣沙游女。避行客、含羞笑相语。\n到此因念，绣阁轻抛，浪萍难驻。叹后约丁宁竟何据。惨离怀，空恨岁晚归期阻。凝泪眼、杳杳神京路。断鸿声远长天暮。\n    "
    },
    {
        "title":"木兰花·城上风光莺语乱",
        "dynasty":"宋代",
        "author":"钱惟演",
        "content":"\n      城上风光莺语乱，城下烟波春拍岸。绿杨芳草几时休，泪眼愁肠先已断。\n情怀渐觉成衰晚，鸾镜朱颜惊暗换，昔年多病厌芳尊，今日芳尊惟恐浅。\n    "
    },
    {
        "title":"忆帝京·薄衾小枕凉天气",
        "dynasty":"宋代",
        "author":"柳永",
        "content":"\n      薄衾小枕凉天气，乍觉别离滋味。展转数寒更，起了还重睡。毕竟不成眠，一夜长如岁。\n也拟待、却回征辔；又争奈、已成行计。万种思量，多方开解，只恁寂寞厌厌地。系我一生心，负你千行泪。\n    "
    },
    {
        "title":"武陵春·人道有情须有梦",
        "dynasty":"宋代",
        "author":"连静女",
        "content":"\n      人道有情须有梦，无梦岂无情？夜夜相思直到明，有梦怎生成？\n伊若忽然来梦里，邻笛又还惊。笛里声声不忍听，浑是断肠声。\n    "
    },
    {
        "title":"满江红·小院深深",
        "dynasty":"宋代",
        "author":"岳珂",
        "content":"\n      小院深深，悄镇日、阴晴无据。春未足，闺愁难寄，琴心谁与？曲径穿花寻蛱蝶，虚阑傍日教鹦鹉。笑十三杨柳女儿腰，东风舞。\n云外月，风前絮。情与恨，长如许。想绮窗今夜，为谁凝伫？洛浦梦回留佩客，秦楼声断吹箫侣。正黄昏时候杏花寒，廉纤雨。\n    "
    },
    {
        "title":"茶瓶儿·去年相逢深院宇",
        "dynasty":"宋代",
        "author":"李元膺",
        "content":"\n      去年相逢深院宇，海棠下、曾歌《金缕》。歌罢花如雨。 翠罗衫上，点点红无数。\n今岁重寻携手处，空物是人非春暮。回首青门路。乱红飞絮，相逐东风去。\n    "
    },
    {
        "title":"阮郎归·南园春半踏青时",
        "dynasty":"宋代",
        "author":"欧阳修",
        "content":"\n      南园春半踏青时，风和闻马嘶。青梅如豆柳如眉，日长蝴蝶飞。\n花露重，草烟低，人家帘幕垂。秋千慵困解罗衣，画堂双燕归。\n    "
    },
    {
        "title":"踏莎行·寒草烟光阔",
        "dynasty":"宋代",
        "author":"寇准",
        "content":"\n      寒草烟光阔，渭水波声咽。春潮雨霁轻尘歇。征鞍发。指青青杨柳，又是轻攀折。动黯然，知有后会甚时节？\n更进一杯酒，歌一阕。叹人生，最难欢聚易离别。且莫辞沉醉，听取阳关彻。念故人，千里至此共明月。\n    "
    },
    {
        "title":"江南春·波渺渺",
        "dynasty":"宋代",
        "author":"寇准",
        "content":"\n      波渺渺，柳依依。孤村芳草远，斜日杏花飞。江南春尽离肠断，苹满汀洲人未归。\n    "
    },
    {
        "title":"望江南·燕塞雪",
        "dynasty":"宋代",
        "author":"华清淑",
        "content":"\n      燕塞雪，片片大如拳。蓟上酒楼喧鼓吹，帝城车马走骈阗。羁馆独凄然。\n燕塞月，缺了又还圆。万里妾心愁更苦，十春和泪看婵娟。何日是归年。\n    "
    },
    {
        "title":"望江南·春睡起",
        "dynasty":"宋代",
        "author":"金德淑",
        "content":"\n      春睡起，积雪满燕山。万里长城横玉带，六街灯火已阑珊，人立蓟楼间。\n空懊恼，独客此时还。辔压马头金错落，鞍笼驼背锦斓班。肠断唱门关。\n    "
    },
    {
        "title":"长相思·南高峰",
        "dynasty":"宋代",
        "author":"袁正真",
        "content":"\n      南高峰。北高峰。南北高峰云淡浓。湖山图画中。采芙容。小小红船西复东。相思无路通。\n    "
    },
    {
        "title":"菩萨蛮·举头忽见衡阳雁",
        "dynasty":"宋代",
        "author":"陈达叟",
        "content":"\n      举头忽见衡阳雁。千声万字情何限。叵而薄情夫。一行书也无。\n泣归香阁恨。和泪掩红粉。待雁却回时。也无书寄伊。\n    "
    },
    {
        "title":"菩萨蛮·商妇怨",
        "dynasty":"宋代",
        "author":"江开",
        "content":"\n      春时江上帘纤雨。张帆打鼓开船去。秋晚恰归来。看看船又开。\n嫁郎如未嫁。长是凄凉夜。情少利心多。郎如年少何。\n    "
    },
    {
        "title":"恋绣衾·柳丝空有千万条",
        "dynasty":"宋代",
        "author":"赵汝茪",
        "content":"\n      柳丝空有千万条。系不住、溪桡。想今宵、也对新月，过轻寒、何处小桥。\n玉箫榭春多少，溜啼红、脸霞未消。怪别来、胭脂慵傅，被东风、偷在杏梢。\n    "
    },
    {
        "title":"南乡子·冬夜",
        "dynasty":"宋代",
        "author":"黄升",
        "content":"\n      万籁寂无声。衾铁棱棱近五更。香断灯昏吟未稳，凄清。只有霜华伴月明。\n应是夜寒凝。恼得梅花睡不成。我念梅花花念我，关情。起看清冰满玉瓶。\n    "
    },
    {
        "title":"八声甘州·摘青梅荐酒",
        "dynasty":"宋代",
        "author":"汤恢",
        "content":"\n      摘青梅荐酒，甚残寒，犹怯苎萝衣。正柳腴花瘦，绿云冉冉，红雪霏霏。隔屋秦筝依约，谁品春词?回首繁华梦，流水斜晖。 寄隐孤山山下，但一瓢饮水，深掩苔菲。羡青山有思，白鹤忘机。怅年华，不禁搔首，又在涯，弹泪送春归。销魂远，千山啼祢，十里荼种。\n    "
    },
    {
        "title":"吴山青·金璞明",
        "dynasty":"宋代",
        "author":"赵溍",
        "content":"\n      金璞明。玉璞明。小小杯柈翠袖擎。满将春色盛。仙珮鸣。玉珮鸣。雪月花中过洞庭。此时人独清。\n    "
    },
    {
        "title":"减字木兰花·淮山隐隐",
        "dynasty":"宋代",
        "author":"淮上女",
        "content":"\n      淮山隐隐。千里云峰千里恨。淮水悠悠。万顷烟波万顷愁。\n山长水远。遮住行人东望眼。恨旧愁新。有泪无言对晚春。\n    "
    },
    {
        "title":"念奴娇·避地溢江书于新亭",
        "dynasty":"宋代",
        "author":"王澜",
        "content":"\n      凭高远望，见家乡、只在白云深处。镇日思归归未得，孤负殷勤杜宇。故国伤心，新亭泪眼，更洒潇潇雨。长江万里，难将此恨流去。\n遥想江口依然，鸟啼花谢，今日谁为主。燕子归来，雕梁何处，底事呢喃语。最苦金沙，十万户尽，作血流漂杵。横空剑气，要当一洗残虏。\n    "
    },
    {
        "title":"玉楼春·华堂帘幕飘香雾",
        "dynasty":"宋代",
        "author":"周端臣",
        "content":"\n      华堂帘幕飘香雾。一搦楚腰轻束素。翩跹舞态燕还鹭，绰约妆容花尽妒。樽前谩咏高唐赋巫峡云深留不住。重来花畔倚阑干，愁满阑干无倚处。\n    "
    },
    {
        "title":"西河·和王潜斋韵",
        "dynasty":"宋代",
        "author":"曹豳",
        "content":"\n      今日事。何人弄得如此。漫漫白骨蔽川原，恨何日已。关河万里寂无烟，月明空照芦苇。\n谩哀痛，无及矣。无情莫问江水。西风落日惨新亭，几人坠泪。战和何者是良筹，扶危但看天意。\n只今寂寞薮泽里。岂无人、高卧闾里。试问安危谁寄。定相将、有诏催公起。须信前书言犹未。\n    "
    },
    {
        "title":"鹊桥仙·说盟说誓",
        "dynasty":"宋代",
        "author":"蜀妓",
        "content":"\n      说盟说誓。说情说意。动便春愁满纸。多应念得脱空经，是那个、先生教底。\n不茶不饭，不言不语，一味供他憔悴。相思已是不曾闲，又那得、工夫咒你。\n    "
    },
    {
        "title":"青玉案·和贺方回韵送伯固还吴中",
        "dynasty":"宋代",
        "author":"黄大临",
        "content":"\n      千峰百嶂宜州路。天黯淡、知人去。晓别吾家黄叔度。弟兄华发，远山修水，异日同归处。\n樽罍饮散长亭暮。别语缠绵不成句。已断离肠能几许。水村山馆，夜阑无寐，听尽空阶雨。\n    "
    },
    {
        "title":"倦寻芳慢·露晞向晚",
        "dynasty":"宋代",
        "author":"王雱",
        "content":"\n      露晞向晚，帘幕风轻，小院闲昼。翠迳莺来，惊下乱红铺绣。倚危墙，登高榭，海棠经雨胭脂透。算韶华，又因循过了，清明时候。\n倦游燕、风光满目，好景良辰，谁共携手。恨被榆钱，买断两眉长斗。忆高阳，人散后。落花流水仍依旧。这情怀，对东风、尽成消瘦。\n    "
    },
    {
        "title":"花心动·春词",
        "dynasty":"宋代",
        "author":"阮逸女",
        "content":"\n      仙苑春浓，小桃开，枝枝已堪攀折。乍雨乍晴，轻暖轻寒，渐近赏花时节。柳摇台榭东风软，帘栊静，幽禽调舌。断魂远，闲寻翠径，顿成愁结。\n此恨无人共说。还立尽黄昏，寸心空切。强整绣衾，独掩朱扉，枕簟为谁铺设。夜长更漏传声远，纱窗映、银缸明灭。梦回处，梅梢半笼残月。\n    "
    },
    {
        "title":"望江南·江南月",
        "dynasty":"宋代",
        "author":"王琪",
        "content":"\n      江南月，清夜满西楼。云落开时冰吐鉴，浪花深处玉沉钩。圆缺几时休。\n星汉迥，风露入新秋。丹桂不知摇落恨，素娥应信别离愁。天上共悠悠。\n    "
    },
    {
        "title":"鹧鸪天·镇日无心扫黛眉",
        "dynasty":"宋代",
        "author":"夏竦",
        "content":"\n      镇日无心扫黛眉。临行愁见理征衣。尊前只恐伤郎意，阁泪汪汪不敢垂。停宝马，捧瑶卮。相斟相劝忍分离。不如饮待奴先醉，图得不知郎去时。\n    "
    },
    {
        "title":"临江仙·千里长安名利客",
        "dynasty":"宋代",
        "author":"刘彤",
        "content":"\n      千里长安名利客，轻离轻散寻常。难禁三月好风光。满阶芳草绿，一片杏花香。\n记得年时临上马，看人眼泪汪汪。如今不忍更思量。恨无千日酒，空断九回肠。\n    "
    },
    {
        "title":"楚天遥过清江引·有意送春归",
        "dynasty":"宋代",
        "author":"如晦",
        "content":"\n      有意送春归，无计留春住。毕竟年年用着来，何似休归去。\n目断楚天遥，不见春归路。风急桃花也似愁，点点飞红雨。\n    "
    },
    {
        "title":"木兰花慢·恨莺花渐老",
        "dynasty":"宋代",
        "author":"万俟咏",
        "content":"\n      恨莺花渐老，但芳草、绿汀洲。纵岫壁千寻，榆钱万叠，难买春留。梅花向来始别，又匆匆、结子满枝头。门外垂杨岸侧，画桥谁系兰舟。\n悠悠。岁月如流。叹水覆、杳难收。凭画阑，往往抬头举眼，都是春愁。东风晚来更恶，怕飞红、怕絮入书楼。双燕归来问我，怎生不上帘钩。\n    "
    },
    {
        "title":"长相思·雨",
        "dynasty":"宋代",
        "author":"万俟咏",
        "content":"\n      一声声。一更更。窗外芭蕉窗里灯。此时无限情。梦难成。恨难平。不道愁人不喜听。空阶滴到明。\n    "
    },
    {
        "title":"忆君王·依依宫柳拂宫墙",
        "dynasty":"宋代",
        "author":"谢克家",
        "content":"\n      依依宫柳拂宫墙。楼殿无人春画长。燕子归来依旧忙。忆君王。月破黄昏人断肠。\n    "
    },
    {
        "title":"南浦·旅怀",
        "dynasty":"宋代",
        "author":"孔夷",
        "content":"\n      风悲画角，听单于、三弄落谯门。投宿骎骎征骑，飞雪满孤村。酒市渐闲灯火，正敲窗、乱叶舞纷纷。送数声惊雁，下离烟水，嘹唳度寒云。\n好在半胧溪月，到如今、无处不销魂。故国梅花归梦，愁损绿罗裙。为问暗香闲艳，也相思、万点付啼痕。算翠屏应是，两眉馀恨倚黄昏。\n    "
    },
    {
        "title":"一剪梅·怀旧",
        "dynasty":"宋代",
        "author":"汪元量",
        "content":"\n      十年愁眼泪巴巴。今日思家。明日思家。一团燕月照窗纱。楼上胡笳。塞上胡笳。\n玉人劝我酌流霞。急捻琵琶。缓捻琵琶。一从别后各天涯。欲寄梅花。莫寄梅花。\n    "
    },
    {
        "title":"望江南·幽州九日",
        "dynasty":"宋代",
        "author":"汪元量",
        "content":"\n      官舍悄，坐到月西斜。永夜角声悲自语，客心愁破正思家。南北各天涯。\n肠断裂，搔首一长嗟。绮席象床寒玉枕，美人何处醉黄花。和泪捻琵琶。\n    "
    },
    {
        "title":"传言玉女·钱塘元夕",
        "dynasty":"宋代",
        "author":"汪元量",
        "content":"\n      一片风流，今夕与谁同乐。月台花馆，慨尘埃漠漠。豪华荡尽，只有青山如洛。钱塘依旧，潮生潮落。\n万点灯光，羞照舞钿歌箔。玉梅消瘦，恨东皇命薄。昭君泪流，手捻琵琶弦索。离愁聊寄，画楼哀角。\n    "
    },
    {
        "title":"献仙音·吊雪香亭梅",
        "dynasty":"宋代",
        "author":"周密",
        "content":"\n      松雪飘寒，岭云吹冻，红破数椒春浅。衬舞台荒，浣妆池冷，凄凉市朝轻换。叹花与人凋谢，依依岁华晚。共凄黯。\n共东风、几番吹梦，应惯识当年，翠屏金辇。一片古今愁，但废绿、平烟空远。无语消魂，对斜阳、衰草泪满。又西泠残笛，低送数声春怨。\n    "
    },
    {
        "title":"玉京秋·烟水阔",
        "dynasty":"宋代",
        "author":"周密",
        "content":"\n      长安独客，又见西风，素月丹枫凄然其为秋也，因调夹钟羽一解\n烟水阔。高林弄残照，晚蜩凄切。碧碪度韵，银床飘叶。衣湿桐阴露冷，采凉花、时赋秋雪。叹轻别。一襟幽事，砌蛩能说。\n客思吟商还怯。怨歌长、琼壶暗缺。翠扇恩疏，红衣香褪，翻成消歇。玉骨西风，恨最恨、闲却新凉时节。楚箫咽。谁倚西楼淡月。\n    "
    },
    {
        "title":"绣鸾凤花犯·赋水仙",
        "dynasty":"宋代",
        "author":"周密",
        "content":"\n      楚江湄，湘娥乍见，无言洒清泪。淡然春意。空独倚东风，芳思谁寄。凌波路冷秋无际。香云随步起。谩记得，汉宫仙掌，亭亭明月底。\n冰弦写怨更多情，骚人恨，枉赋芳兰幽芷。春思远，谁叹赏、国香风味。相将共、岁寒伴侣。小窗净、沈烟熏翠袂。幽梦觉，涓涓清露，一枝灯影里。\n    "
    },
    {
        "title":"忆秦娥·中斋上元客散感旧",
        "dynasty":"宋代",
        "author":"刘辰翁",
        "content":"\n      中斋上元客散感旧，赋忆秦娥见属一读凄然，随韵寄情不觉悲甚\n烧灯节。朝京道上风和雪。风和雪。江山如旧，朝京人绝。\n百年短短兴亡别。与君犹对当时月。当时月。照人烛泪，照人梅发。\n    "
    },
    {
        "title":"唐多令·秋暮有感",
        "dynasty":"宋代",
        "author":"陈允平",
        "content":"\n      休去采芙蓉。秋江烟水空。带斜阳、一片征鸿。欲顿闲愁无顿处，都著在两眉峰。\n心事寄题红。画桥流水东。断肠人、无奈秋浓。回首层楼归去懒，早新月、挂梧桐。\n    "
    },
    {
        "title":"清平乐·凤城春浅",
        "dynasty":"宋代",
        "author":"陈允平",
        "content":"\n      凤城春浅。寒压花梢颤。有约不来梁上燕。十二绣帘空卷。\n去年共倚秋千。今年独倚阑干。误了海棠时候，不成直待花残。\n    "
    },
    {
        "title":"夜游宫·人去西楼雁杳",
        "dynasty":"宋代",
        "author":"吴文英",
        "content":"\n      人去西楼雁杳。叙别梦、扬州一觉。云澹星疏楚山晓。听啼乌，立河桥，话未了。\n雨外蛩声早。细织就、霜丝多少。说与萧娘未知道。向长安，对秋灯，几人老。\n    "
    },
    {
        "title":"三姝媚·过都城旧居有感",
        "dynasty":"宋代",
        "author":"吴文英",
        "content":"\n      湖山经醉惯。渍春衫、啼痕酒痕无限。又客长安，叹断襟零袂，涴尘谁浣。紫曲门荒，沿败井、风摇青蔓。对语东邻，犹是曾巢，谢堂双燕。\n春梦人间须断。但怪得、当年梦缘能短。绣屋秦筝，傍海棠偏爱，夜深开宴。舞歇歌沈，花未减、红颜先变。伫久河桥欲去，斜阳泪满。\n    "
    },
    {
        "title":"高阳台·落梅",
        "dynasty":"宋代",
        "author":"吴文英",
        "content":"\n      宫粉雕痕，仙云堕影，无人野水荒湾。古石埋香，金沙锁骨连环。南楼不恨吹横笛，恨晓风、千里关山。半飘零，庭上黄昏，月冷阑干。\n寿阳空理愁鸾。问谁调玉髓，暗补香瘢。细雨归鸿，孤山无限春寒。离魂难倩招清此，梦缟衣、解佩溪边。最愁人，啼鸟清明，叶底青圆。\n    "
    },
    {
        "title":"后庭花·一春不识西湖面",
        "dynasty":"宋代",
        "author":"许棐",
        "content":"\n      一春不识西湖面。翠羞红倦。雨窗和泪摇湘管。意长笺短。\n知心惟有雕梁燕。自来相伴。东风不管琵琶怨。落花吹遍。\n    "
    },
    {
        "title":"清平乐·怀人",
        "dynasty":"宋代",
        "author":"赵崇",
        "content":"\n      莺歌蝶舞。池馆春多处。满架花云留不住。散作一川香雨。\n相思夜夜情＿。青衫泪满啼红。料想故园桃李，也应怨月愁风。\n    "
    },
    {
        "title":"满江红·豫章滕王阁",
        "dynasty":"宋代",
        "author":"吴潜",
        "content":"\n      万里西风，吹我上、滕王高阁。正槛外、楚山云涨，楚江涛作。何处征帆木末去，有时野鸟沙边落。近帘钩、暮雨掩空来，今犹昨。\n秋渐紧，添离索。天正远，伤飘泊。叹十年心事，休休莫莫。岁月无多人易老，乾坤虽大愁难著。向黄昏、断送客魂消，城头角。\n    "
    },
    {
        "title":"江城子·平沙浅草接天长",
        "dynasty":"宋代",
        "author":"李好古",
        "content":"\n      平沙浅草接天长。路茫茫。几兴亡。昨夜波声。洗岸骨如霜。千古英雄成底事，徒感慨，谩悲凉。\n少年有意伏中行。馘名王。扫沙场。击楫中流，曾记泪沾裳。欲上治安双阙远，空怅望，过维扬。\n    "
    },
    {
        "title":"昭君怨·牡丹",
        "dynasty":"宋代",
        "author":"刘克庄",
        "content":"\n      曾看洛阳旧谱。只许姚黄独步。若比广陵花。太亏他。\n旧日王侯园圃。今日荆榛狐兔。君莫说中州。怕花愁。\n    "
    },
    {
        "title":"水调歌头·江上春山远",
        "dynasty":"宋代",
        "author":"葛长庚",
        "content":"\n      江上春山远，山下暮云长。相留相送，时见双燕语风樯。满目飞花万点，回首故人千里，把酒沃愁肠。回雁峰前路，烟树正苍苍。\n漏声残，灯焰短，马蹄香。浮云飞絮，一身将影向潇湘。多少风前月下，迤逦天涯海角，魂梦亦凄凉。又是春将暮，无语对斜阳。\n    "
    },
    {
        "title":"鹧鸪天·卫县道中有怀其人",
        "dynasty":"宋代",
        "author":"史达祖",
        "content":"\n      雁足无书古塞幽。一程烟草一程愁。帽檐尘重风吹野，帐角香销月满楼。\n情思乱，梦魂浮。缃裙多忆敝貂裘。官河水静阑干暖，徙倚斜阳怨晚秋。\n    "
    },
    {
        "title":"鹧鸪天·元夕有所梦",
        "dynasty":"宋代",
        "author":"姜夔",
        "content":"\n      肥水东流无尽期。当初不合种相思。梦中未比丹青见，暗里忽惊山鸟啼。\n春未绿，鬓先丝。人间别久不成悲。谁教岁岁红莲夜，两处沉吟各自知。(沉 通：沈)\n    "
    },
    {
        "title":"江梅引·丙辰之冬予留梁溪将诣淮而不得因梦思以述志",
        "dynasty":"宋代",
        "author":"姜夔",
        "content":"\n      人间离别易多时。见梅枝。忽相思。几度小窗，幽梦手同携。今夜梦中无觅处，漫徘徊。寒侵被、尚未知。\n湿红恨墨浅封题。宝筝空、无雁飞。俊游巷陌，算空有、古木斜晖。旧约扁舟，心事已成非。歌罢淮南春草赋，又萋萋。漂零客、泪满衣。\n    "
    },
    {
        "title":"水调歌头·把酒对斜日",
        "dynasty":"宋代",
        "author":"杨炎正",
        "content":"\n      把酒对斜日，无语问西风。胭脂何事，都做颜色染芙蓉。放眼暮江千顷，中有离愁万斛，无处落征鸿。天在阑干角，人倚醉醒中。\n千万里，江南北，浙西东。吾生如寄，尚想三径菊花丛。谁是中州豪杰，借我五湖舟楫，去作钓鱼翁。故国且回首，此意莫匆匆。\n    "
    },
    {
        "title":"南乡子·风雨满苹洲",
        "dynasty":"宋代",
        "author":"陈亮",
        "content":"\n      风雨满苹洲。绣阁银屏一夜秋。当日袜尘何处去，溪楼。怎对烟波不泪流。\n天际目归舟。浪卷涛翻一叶浮。也似我侬魂不定，悠悠。宋玉方悲庾信愁。\n    "
    },
    {
        "title":"眼儿媚·愁云淡淡雨潇潇",
        "dynasty":"宋代",
        "author":"石孝友",
        "content":"\n      愁云淡淡雨潇潇。暮暮复朝朝。别来应是，眉峰翠减，腕玉香销。\n小轩独坐相思处，情绪好无聊。一丛萱草，几竿修竹，数叶芭蕉。\n    "
    },
    {
        "title":"酷相思·月挂霜林寒欲坠",
        "dynasty":"宋代",
        "author":"程垓",
        "content":"\n      月挂霜林寒欲坠。正门外、催人起。奈离别、如今真个是。欲住也、留无计。欲去也、来无计。\n马上离魂衣上泪。各自个、供憔悴。问江路梅花开也未。春到也、须频寄。人到也、须频寄。\n    "
    },
    {
        "title":"最高楼·旧时心事",
        "dynasty":"宋代",
        "author":"程垓",
        "content":"\n      旧时心事，说著两眉羞。长记得、凭肩游。缃裙罗袜桃花岸，薄衫轻扇杏花楼。几番行，几番醉，几番留。\n也谁料、春风吹已断。又谁料、春风吹已断。又谁料、朝云飞亦散。天易老，恨难酬。蜂儿不解知人苦，燕儿不解说人愁。旧情怀，消不尽，几时休。\n    "
    },
    {
        "title":"水调歌头·和马叔度游月波楼",
        "dynasty":"宋代",
        "author":"辛弃疾",
        "content":"\n      客子久不到，好景为君留。西楼著意吟赏，何必问更筹。唤起一天明月，照我满怀冰雪，浩荡百川流。鲸饮未吞海，剑气已横秋。\n野光浮。天宇迥，物华幽。中州遗恨，不知今夜几人愁。谁念英雄老矣，不道功名蕞尔，决策尚悠悠。此事费分说，来日且扶头。\n    "
    },
    {
        "title":"浪淘沙·赋虞美人草",
        "dynasty":"宋代",
        "author":"辛弃疾",
        "content":"\n      不肯过江东。玉帐匆匆。至今草木忆英雄。唱著虞兮当日曲，便舞春风。\n儿女此情同。往事朦胧。湘娥竹上泪痕浓。舜盖重瞳堪痛恨，羽又重瞳。\n    "
    },
    {
        "title":"清平乐·题上卢桥",
        "dynasty":"宋代",
        "author":"辛弃疾",
        "content":"\n      清溪奔快。不管青山碍。千里盘盘平世界。更著溪山襟带。\n古今陵谷茫茫。市朝往往耕桑。此地居然形胜，似曾小小兴亡。\n    "
    },
    {
        "title":"鹧鸪天·送人",
        "dynasty":"宋代",
        "author":"辛弃疾",
        "content":"\n      唱彻《阳关》泪未干，功名馀事且加餐。浮天水送无穷树，带雨云埋一半山。\n今古恨，几千般，只应离合是悲欢？江头未是风波恶，别有人间行路难！\n    "
    },
    {
        "title":"水龙吟·登建康赏心亭",
        "dynasty":"宋代",
        "author":"辛弃疾",
        "content":"\n      楚天千里清秋，水随天去秋无际。遥岑远目，献愁供恨，玉簪螺髻。落日楼头，断鸿声里，江南游子。把吴钩看了，栏杆拍遍，无人会，登临意。\n休说鲈鱼堪脍，尽西风，季鹰归未？求田问舍，怕应羞见，刘郎才气。可惜流年，忧愁风雨，树犹如此！倩何人唤取，红巾翠袖，揾英雄泪！\n    "
    },
    {
        "title":"浣溪沙·霜日明霄水蘸空",
        "dynasty":"宋代",
        "author":"张孝祥",
        "content":"\n      霜日明霄水蘸空。鸣鞘声里绣旗红。淡烟衰草有无中。\n万里中原烽火北，一尊浊酒戍楼东。酒阑挥泪向悲风。\n    "
    },
    {
        "title":"菩萨蛮·湘东驿",
        "dynasty":"宋代",
        "author":"范成大",
        "content":"\n      客行忽到湘东驿。明朝真是潇湘客。晴碧万重云。几时逢故人。\n江南如塞北。别后书难得。先自雁来稀。那堪春半时。\n    "
    },
    {
        "title":"霜天晓角·梅",
        "dynasty":"宋代",
        "author":"范成大",
        "content":"\n      晚晴风歇。一夜春威折。脉脉花疏天淡，云来去、数枝雪。\n胜绝。愁亦绝。此情谁共说。惟有两行低雁，知人倚、画楼月。\n    "
    },
    {
        "title":"渔家傲引·子月水寒风又烈",
        "dynasty":"宋代",
        "author":"洪适",
        "content":"\n      子月水寒风又烈。巨鱼漏网成虚设。圉圉从它归丙穴。谋自拙。空归不管旁人说。\n昨夜醉眠西浦月。今宵独钓南溪雪。妻子一船衣百结。长欢悦。不知人世多离别。\n    "
    },
    {
        "title":"虞美人·扁舟三日秋塘路",
        "dynasty":"宋代",
        "author":"陈与义",
        "content":"\n      自琐闼以病得请奉祠。卜居青墩。立秋后三日行，舟之前后，如朝霞相映，望之不断也。以长短句记之\n扁舟三日秋塘路。平度荷花去。病夫因病得来游。更值满川微雨、洗新秋。\n去年长恨拿舟晚。空见残荷满。今年何以报君恩。一路繁花相送、过青墩。\n    "
    },
    {
        "title":"长相思·村姑儿",
        "dynasty":"宋代",
        "author":"蔡伸",
        "content":"\n      村姑儿。红袖衣。初发黄梅插稻时。双双女伴随。\n长歌诗。短歌诗。歌里真情恨别离。休言伊不知。\n    "
    },
    {
        "title":"江梅引·忆江梅",
        "dynasty":"宋代",
        "author":"洪皓",
        "content":"\n      岁在壬戌，甫临长至，张总侍御邀饮。众宾皆退，独留少款。侍婢歌江梅引，有“念此情、家万里”之句，仆曰：此词殆为我作也。又闻本朝使命将至，感慨久之。既归，不寝，追和四章，多用古人诗赋，各有一笑字，聊以自宽。如暗香、疏影、相思等语，虽甚奇，经前人用者众，嫌其一律，故辄略之。卒押吹字，非风即笛，不可易也。此方无梅花，士人罕有知梅事者，故皆注所出（旧注：阙一首。此录示乡人者，北人谓之四笑江梅引）\n天涯除馆忆江梅。几枝开。使南来。还带馀杭、春信到燕台。准拟寒英聊慰远，隔山水，应销落，赴诉谁。\n空恁遐想笑摘蕊。断回肠，思故里。漫弹绿绮。引三弄、不觉魂飞。更听胡笳、哀怨泪沾衣。乱插繁花须异日，待孤讽，怕东风，一夜吹。\n    "
    },
    {
        "title":"踏莎行·雪似梅花",
        "dynasty":"宋代",
        "author":"吕本中",
        "content":"\n      雪似梅花，梅花似雪。似和不似都奇绝。恼人风味阿谁知？请君问取南楼月。\n记得去年，探梅时节。老来旧事无人说。为谁醉倒为谁醒？到今犹恨轻离别。\n    "
    },
    {
        "title":"浣溪沙·闺情",
        "dynasty":"宋代",
        "author":"李清照",
        "content":"\n      绣面芙蓉一笑开。斜飞宝鸭衬香腮。眼波才动被人猜。\n一面风情深有韵，半笺娇恨寄幽怀。月移花影约重来。\n    "
    },
    {
        "title":"浣溪沙·髻子伤春慵更梳",
        "dynasty":"宋代",
        "author":"李清照",
        "content":"\n      髻子伤春慵更梳。晚风庭院落梅初。淡云来往月疏疏。\n玉鸭熏炉闲瑞脑，朱樱斗帐掩流苏。通犀还解辟寒无。\n    "
    },
    {
        "title":"行香子·七夕",
        "dynasty":"宋代",
        "author":"李清照",
        "content":"\n      草际鸣蛩。惊落梧桐。正人间、天上愁浓。云阶月地，关锁千重。纵浮槎来，浮槎去，不相逢。\n星桥鹊驾，经年才见，想离情、别恨难穷。牵牛织女，莫是离中。甚霎儿晴，霎儿雨，霎儿风。\n    "
    },
    {
        "title":"醉落魄·预赏景龙门追悼明节皇后",
        "dynasty":"宋代",
        "author":"赵佶",
        "content":"\n      无言哽噎。看灯记得年时节。行行指月行行说。愿月常圆，休要暂时缺。\n今年华市灯罗列。好灯争奈人心别。人前不敢分明说。不忍抬头，羞见旧时月。\n    "
    },
    {
        "title":"踏莎行·情似游丝",
        "dynasty":"宋代",
        "author":"周紫芝",
        "content":"\n      情似游丝，人如飞絮。泪珠阁定空相觑。一溪烟柳万丝垂，无因系得兰舟住。\n雁过斜阳，草迷烟渚。如今已是愁无数。明朝且做莫思量，如何过得今宵去。\n    "
    },
    {
        "title":"卜算子·兰",
        "dynasty":"宋代",
        "author":"曹组",
        "content":"\n      松竹翠萝寒，迟日江山暮。幽径无人独自芳，此恨凭谁诉。似共梅花语。尚有寻芳侣。着意闻时不肯香，香在无心处。\n    "
    },
    {
        "title":"临江仙·忆昔西池池上饮",
        "dynasty":"宋代",
        "author":"晁冲之",
        "content":"\n      忆昔西池池上饮，年年多少欢娱。别来不寄一行书。寻常相见了，犹道不如初。\n安稳锦屏今夜梦，月明好渡江湖。相思休问定何如。情知春去后，管得落花无。\n    "
    },
    {
        "title":"浪淘沙慢·晓阴重",
        "dynasty":"宋代",
        "author":"周邦彦",
        "content":"\n      晓阴重，霜凋岸草，雾隐城堞。南陌脂车待发，东门帐饮乍阕。正拂面、垂杨堪揽结。掩红泪、玉手亲折。念汉浦、离鸿去何许？经时信音绝。情切，望中地远天阔。向露冷风清，无人处，耿耿寒漏咽。嗟万事难忘，惟是轻别。翠尊未竭，凭断云、留取西楼残月。罗带光消纹衾叠，连环解、旧香顿歇。怨歌永、琼壶敲尽缺。恨春去、不与人期，弄夜色、空馀满地梨花雪。\n    "
    },
    {
        "title":"西江月·携手看花深径",
        "dynasty":"宋代",
        "author":"贺铸",
        "content":"\n      携手看花深径，扶肩待月斜廊。临分少伫已伥伥。此段不堪回想。\n欲寄书如天远，难销夜似年长。小窗风雨碎人肠。更在孤舟枕上。\n    "
    },
    {
        "title":"子夜歌·三更月",
        "dynasty":"宋代",
        "author":"贺铸",
        "content":"\n      三更月。中庭恰照梨花雪。梨花雪。不胜凄断，杜鹃啼血。\n王孙何许音尘绝。柔桑陌上吞声别。吞声别。陇头流水，替人呜咽。\n    "
    },
    {
        "title":"虞美人·碧桃天上栽和露",
        "dynasty":"宋代",
        "author":"秦观",
        "content":"\n      碧桃天上栽和露。不是凡花数。乱山深处水潆回。可惜一枝如画、为谁开。\n轻寒细雨情何限。不道春难管。为君沉醉又何妨。只怕酒醒时候、断人肠。\n    "
    },
    {
        "title":"减字木兰花·天涯旧恨",
        "dynasty":"宋代",
        "author":"秦观",
        "content":"\n      天涯旧恨。独自凄凉人不问。欲见回肠。断尽金炉小篆香。\n黛蛾长敛。任是春风吹不展。困倚危楼。过尽飞鸿字字愁。\n    "
    },
    {
        "title":"菩萨蛮·画船捶鼓催君去",
        "dynasty":"宋代",
        "author":"舒亶",
        "content":"\n      画船捶鼓催君去。高楼把酒留君住。去住若为情。西江潮欲平。\n江潮容易得。只是人南北。今日此尊空。知君何日同。\n    "
    },
    {
        "title":"虞美人·寄公度",
        "dynasty":"宋代",
        "author":"舒亶",
        "content":"\n      芙蓉落尽天涵水。日暮沧波起。背飞双燕贴云寒。独向小楼东畔、倚阑看。\n浮生只合尊前老。雪满长安道。故人早晚上高台。赠我江南春色、一枝梅。\n    "
    },
    {
        "title":"临江仙·登凌歊台感怀",
        "dynasty":"宋代",
        "author":"李之仪",
        "content":"\n      偶向凌歊台上望，春光已过三分。江山重叠倍销魂。风花飞有态，烟絮坠无痕。\n已是年来伤感甚，那堪旧恨仍存。清愁满眼共谁论。却应台下草，不解忆王孙。\n    "
    },
    {
        "title":"思远人·红叶黄花秋意晚",
        "dynasty":"宋代",
        "author":"晏几道",
        "content":"\n      红叶黄花秋意晚，千里念行客。飞云过尽，归鸿无信，何处寄书得。\n泪弹不尽临窗滴。就砚旋研墨。渐写到别来，此情深处，红笺为无色。\n    "
    },
    {
        "title":"浣溪沙·闲弄筝弦懒系裙",
        "dynasty":"宋代",
        "author":"晏几道",
        "content":"\n      闲弄筝弦懒系裙。铅华消尽见天真。眼波低处事还新。\n怅恨不逢如意酒。寻思难值有情人。可怜虚度琐窗春。\n    "
    },
    {
        "title":"鹧鸪天·手捻香笺忆小莲",
        "dynasty":"宋代",
        "author":"晏几道",
        "content":"\n      手捻香笺忆小莲。欲将遗恨倩谁传。归来独卧逍遥夜，梦里相逢酩酊天。\n花易落，月难圆。只应花月似欢缘。秦筝算有心情在，试写离声入旧弦。\n    "
    },
    {
        "title":"鹧鸪天·醉拍春衫惜旧香",
        "dynasty":"宋代",
        "author":"晏几道",
        "content":"\n      醉拍春衫惜旧香。天将离恨恼疏狂。年年陌上生秋草，日日楼中到夕阳。\n云渺渺，水茫茫。征人归路许多长。相思本是无凭语，莫向花笺费泪行。\n    "
    },
    {
        "title":"蝶恋花·梦入江南烟水路",
        "dynasty":"宋代",
        "author":"晏几道",
        "content":"\n      梦入江南烟水路。行尽江南，不与离人遇。睡里消魂无说处。觉来惆怅消魂误。\n欲尽此情书尺素。浮雁沈鱼，终了无凭据。却倚缓弦歌别绪。断肠移破秦筝柱。(\n沈\n鱼 通：沉)\n    "
    },
    {
        "title":"蝶恋花·笑艳秋莲生绿浦",
        "dynasty":"宋代",
        "author":"晏几道",
        "content":"\n      笑艳秋莲生绿浦。红脸青腰，旧识凌波女。照影弄妆娇欲语。西风岂是繁花主。\n可恨良辰天不与。才过斜阳，又是黄昏雨。朝落暮开空自许。竟无人解知心苦。\n    "
    },
    {
        "title":"蝶恋花·卷絮风头寒欲尽",
        "dynasty":"宋代",
        "author":"赵令畤",
        "content":"\n      卷絮风头寒欲尽。坠粉飘红，日日香成阵。新酒又添残酒困。今春不减前春恨。\n蝶去莺飞无处问。隔水高楼，望断双鱼信。恼乱横波秋一寸。斜阳只与黄昏近。(横波秋 一作：层波横)\n    "
    },
    {
        "title":"谒金门·春又老",
        "dynasty":"宋代",
        "author":"王安石",
        "content":"\n      春又老。南陌酒香梅小。遍地落花浑不扫。梦回情意悄。红笺寄与添烦恼。细写相思多少。醉后几行书字小。泪痕都揾了。\n    "
    },
    {
        "title":"玉楼春·尊前拟把归期说",
        "dynasty":"宋代",
        "author":"欧阳修",
        "content":"\n      尊前拟把归期说。未语春容先惨咽。人生自是有情痴，此恨不关风与月。\n离歌且莫翻新阕。一曲能教肠寸结。直须看尽洛城花，始共春风容易别。\n    "
    },
    {
        "title":"渔家傲·画鼓声中昏又晓",
        "dynasty":"宋代",
        "author":"晏殊",
        "content":"\n      画鼓声中昏又晓。时光只解催人老。求得浅欢风日好。齐揭调。神仙一曲渔家傲。\n绿水悠悠天杳杳。浮生岂得长年少。莫惜醉来开口笑。须信道。人间万事何时了。\n    "
    },
    {
        "title":"撼庭秋·别来音信千里",
        "dynasty":"宋代",
        "author":"晏殊",
        "content":"\n      别来音信千里。怅此情难寄。碧纱秋月，梧桐夜雨，几回无寐。\n楼高目断，天遥云黯，只堪憔悴。念兰堂红烛，心长焰短，向人垂泪。\n    "
    },
    {
        "title":"蝶恋花·移得绿杨栽后院",
        "dynasty":"宋代",
        "author":"张先",
        "content":"\n      移得绿杨栽后院。学舞宫腰，二月青犹短。不比灞陵多送远。残丝乱絮东西岸。\n几叶小眉寒不展。莫唱阳关，真个肠先断。分付与春休细看。条条尽是离人怨。\n    "
    },
    {
        "title":"玉蝴蝶·望处雨收云断",
        "dynasty":"宋代",
        "author":"柳永",
        "content":"\n      望处雨收云断，凭阑悄悄，目送秋光。晚景萧疏，堪动宋玉悲凉。水风轻，蘋花渐老，月露冷、梧叶飘黄。遣情伤。故人何在，烟水茫茫。\n难忘，文期酒会，几孤风月，屡变星霜。海阔山遥，未知何处是潇湘。念双燕、难凭远信，指暮天、空识归航。黯相望。断鸿声里，立尽斜阳。\n    "
    },
    {
        "title":"驱车上东门",
        "dynasty":"两汉",
        "author":"佚名",
        "content":"\n      驱车上东门，遥望郭北墓。\n白杨何萧萧，松柏夹广路。\n下有陈死人，杳杳即长暮。\n潜寐黄泉下，千载永不寤。\n浩浩阴阳移，年命如朝露。\n人生忽如寄，寿无金石固。\n万岁更相送，贤圣莫能度。\n服食求神仙，多为药所误。\n不如饮美酒，被服纨与素。\n    "
    },
    {
        "title":"冉冉孤生竹",
        "dynasty":"两汉",
        "author":"佚名",
        "content":"\n      冉冉孤生竹，结根泰山阿。\n与君为新婚，菟丝附女萝。\n菟丝生有时，夫妇会有宜。\n千里远结婚，悠悠隔山陂。\n思君令人老，轩车来何迟！\n伤彼蕙兰花，含英扬光辉。\n过时而不采，将随秋草萎。\n君亮执高节，贱妾亦何为！\n    "
    },
    {
        "title":"回车驾言迈",
        "dynasty":"两汉",
        "author":"佚名",
        "content":"\n      回车驾言迈，悠悠涉长道。\n四顾何茫茫，东风摇百草。\n所遇无故物，焉得不速老。\n盛衰各有时，立身苦不早。\n人生非金石，岂能长寿考？\n奄忽随物化，荣名以为宝。\n    "
    },
    {
        "title":"今日良宴会",
        "dynasty":"两汉",
        "author":"佚名",
        "content":"\n      今日良宴会，欢乐难具陈。\n弹筝奋逸响，新声妙入神。\n令德唱高言，识曲听其真。\n齐心同所愿，含意俱未申。\n人生寄一世，奄忽若飙尘。\n何不策高足，先据要路津。\n无为守贫贱，坎坷长苦辛。\n    "
    },
    {
        "title":"明月皎夜光",
        "dynasty":"两汉",
        "author":"佚名",
        "content":"\n      明月皎夜光，促织鸣东壁。\n玉衡指孟冬，众星何历历。\n白露沾野草，时节忽复易。\n秋蝉鸣树间，玄鸟逝安适。\n昔我同门友，高举振六翮。\n不念携手好，弃我如遗迹。\n南箕北有斗，牵牛不负轭。\n良无盘石固，虚名复何益？\n    "
    },
    {
        "title":"西北有高楼",
        "dynasty":"两汉",
        "author":"佚名",
        "content":"\n      西北有高楼，上与浮云齐。\n交疏结绮窗，阿阁三重阶。\n上有弦歌声，音响一何悲！\n谁能为此曲，无乃杞梁妻。\n清商随风发，中曲正徘徊。\n一弹再三叹，慷慨有余哀。\n不惜歌者苦，但伤知音稀。\n愿为双鸿鹄，奋翅起高飞。\n    "
    },
    {
        "title":"生年不满百",
        "dynasty":"两汉",
        "author":"佚名",
        "content":"\n      生年不满百，常怀千岁忧。\n昼短苦夜长，何不秉烛游！\n为乐当及时，何能待来兹？\n愚者爱惜费，但为後世嗤。\n仙人王子乔，难可与等期。\n    "
    },
    {
        "title":"迢迢牵牛星",
        "dynasty":"两汉",
        "author":"佚名",
        "content":"\n      迢迢牵牛星，皎皎河汉女。\n纤纤擢素手，札札弄机杼。\n终日不成章，泣涕零如雨；\n河汉清且浅，相去复几许！\n盈盈一水间，脉脉不得语。\n    "
    },
    {
        "title":"涉江采芙蓉",
        "dynasty":"两汉",
        "author":"佚名",
        "content":"\n      涉江采芙蓉，兰泽多芳草。\n采之欲遗谁，所思在远道。\n还顾望旧乡，长路漫浩浩。\n同心而离居，忧伤以终老。\n    "
    },
    {
        "title":"明月何皎皎",
        "dynasty":"两汉",
        "author":"佚名",
        "content":"\n      明月何皎皎，照我罗床帏。\n忧愁不能寐，揽衣起徘徊。\n客行虽云乐，不如早旋归。\n出户独彷徨，愁思当告谁！\n引领还入房，泪下沾裳衣。\n    "
    },
    {
        "title":"客从远方来",
        "dynasty":"两汉",
        "author":"佚名",
        "content":"\n      客从远方来，遗我一端绮。\n相去万余里，故人心尚尔。\n文采双鸳鸯，裁为合欢被。\n著以长相思，缘以结不解。\n以胶投漆中，谁能别离此？\n    "
    },
    {
        "title":"孟冬寒气至",
        "dynasty":"两汉",
        "author":"佚名",
        "content":"\n      孟冬寒气至，北风何惨栗。\n愁多知夜长，仰观众星列。\n三五明月满，四五蟾兔缺。\n客从远方来，遗我一书札。\n上言长相思，下言久离别。\n置书怀袖中，三岁字不灭。\n一心抱区区，惧君不识察。\n    "
    },
    {
        "title":"凛凛岁云暮",
        "dynasty":"两汉",
        "author":"佚名",
        "content":"\n      凛凛岁云暮，蝼蛄夕鸣悲。\n凉风率已厉，游子寒无衣。\n锦衾遗洛浦，同袍与我违。\n独宿累长夜，梦想见容辉。\n良人惟古欢，枉驾惠前绥。\n愿得常巧笑，携手同车归。\n既来不须臾，又不处重闱。\n亮无晨风翼，焉能凌风飞？\n眄睐以适意，引领遥相睎。\n徙倚怀感伤，垂涕沾双扉。\n    "
    },
    {
        "title":"去者日以疏",
        "dynasty":"两汉",
        "author":"佚名",
        "content":"\n      去者日以疏，生者日已亲。\n出郭门直视，但见丘与坟。\n古墓犁为田，松柏摧为薪。\n白杨多悲风，萧萧愁杀人！\n思还故里闾，欲归道无因。\n    "
    },
    {
        "title":"东城高且长",
        "dynasty":"两汉",
        "author":"佚名",
        "content":"\n      东城高且长，逶迤自相属。\n回风动地起，秋草萋已绿。\n四时更变化，岁暮一何速！\n晨风怀苦心，蟋蟀伤局促。\n荡涤放情志，何为自结束？\n燕赵多佳人，美者颜如玉。\n被服罗裳衣，当户理清曲。\n音响一何悲！弦急知柱促。\n驰情整巾带，沉吟聊踯躅。\n思为双飞燕，衔泥巢君屋。\n    "
    },
    {
        "title":"庭中有奇树",
        "dynasty":"两汉",
        "author":"佚名",
        "content":"\n      庭中有奇树，绿叶发华滋。\n攀条折其荣，将以遗所思。\n馨香盈怀袖，路远莫致之。\n此物何足贵，但感别经时。\n    "
    },
    {
        "title":"青青陵上柏",
        "dynasty":"两汉",
        "author":"佚名",
        "content":"\n      青青陵上柏，磊磊涧中石。\n人生天地间，忽如远行客。\n斗酒相娱乐，聊厚不为薄。\n驱车策驽马，游戏宛与洛。\n洛中何郁郁，冠带自相索。\n长衢罗夹巷，王侯多第宅。\n两宫遥相望，双阙百余尺。\n极宴娱心意，戚戚何所迫？\n    "
    },
    {
        "title":"青青河畔草",
        "dynasty":"两汉",
        "author":"佚名",
        "content":"\n      青青河畔草，郁郁园中柳。\n盈盈楼上女，皎皎当窗牖。\n娥娥红粉妆，纤纤出素手。\n昔为娼家女，今为荡子妇。\n荡子行不归，空床难独守。\n    "
    },
    {
        "title":"行行重行行",
        "dynasty":"两汉",
        "author":"佚名",
        "content":"\n      行行重行行，与君生别离。\n相去万余里，各在天一涯。\n道路阻且长，会面安可知？\n胡马依北风，越鸟巢南枝。\n相去日已远，衣带日已缓。\n浮云蔽白日，游子不顾返。\n思君令人老，岁月忽已晚。\n弃捐勿复道，努力加餐饭。\n    "
    }
]